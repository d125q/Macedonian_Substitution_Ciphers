#title Постојаната привлечност на национализмот
#author Фреди Перлман
#SORTauthors Фреди Перлман (Fredy Perlman)
#SORTtopics национализам, критика на цивилизацијата, првобитна акумулација
#source "The Continuing Appeal of Nationalism", *Fifth Estate*, 1984 [[http://theanarchistlibrary.org/library/fredy-perlman-the-continuing-appeal-of-nationalism][theanarchistlibrary.org]]
#date 1984
#notes Превод: Алек Кузмановски, 2013. Користен е и српскохрватскиот превод на [[http://anarhisticka-biblioteka.net/library/fredy-perlman-stalna-privlacnost-nacionalizma][Алекса Голијанин]], 2003.
#lang mk


*** 1

Во текот на 20 век национализмот беше прогласуван за мртов неколку пати:

 - По Првата светска војна, кога Австрија и Турција, последните европски империи, беа разбиени на независни нации и кога се сметаше дека, освен ционистичките, сите други националистички стремежи се остварени.

 - По болшевичкиот пуч, кога се зборуваше дека буржоаската борба за самоопределување е потисната со борбата на работничката класа, која не е национално определена.

 - По воениот пораз на фашистичка Италија и нацистичка Германија, кога геноцидните последици на национализмот беа видливи за сите, за што се мислело дека трајно ја дискредитирало националистичката програма и практика.

Сепак, четириесет години по поразот на фашистите и нацистите, гледаме дека национализмот не само што преживеа, туку доживеа и вистинска ренесанса. Национализмот не го оживеа само таканаречената десница, туку пред сè, таканаречената левица. По војната со националсоцијалистите, национализмот веќе не им беше припишуван исклучиво само на конзервативците, туку стана програма и практика на многумина револуционери, кои тврдат дека тоа е единствената вистинска и делотворна револуционерна програма.

Левичарските или револуционерните националисти инсистираат дека нивниот национализам нема ништо заедничко со национализмот на фашистите и нацистите. Според нив, тоа е национализам на потчинетите луѓе, кои тежнеат кон личното и културното ослободување.

Во согласност со владејачката предрасуда (многу практична за манипулација), империјализмот е релативно нова појава, а неговата главна амбиција е колонизација на целиот свет. Тоа е „последниот стадиум на капитализмот“. Оваа дијагноза подразбира специфичен лек: национализам. Војните за национално ослободување ќе го срушат империјалистичкото царство.

Оваа дијагноза можеби ѝ служи на целта, но не објаснува ниту еден настан или ситуација. Ќе бидеме поблизу до вистината кога овој концепт ќе го поставиме обратно и кога ќе кажеме дека империјализмот бил првиот стадиум на капитализмот, дека светот бил колонизиран со тек на времето од страна на националните држави, а дека национализмот е владеачки, актуелен и се надеваме последен стадиум на капитализмот. Доказите за ова тврдење не се откриени вчера; тие се познати одамна, токму како и предрасудите кои му служат на тоа за да ги оспорат.

Од повеќе причини, било многу пожелно да се заборави дека сè до неодамна владејачките сили на Евроазија не биле национални држави туку царства. Небесното царство на династијата Минг, Исламското царство на Отоманската династија и Католичкото царство на Хабсбуршката династија долго време се бореле за доминација над познатиот свет. Меѓу овие три царства, католиците не биле првите империјалисти туку последните. Небесното царство на династијата Минг владеело со поголемиот дел од источна Азија и располагало со голема прекуморска флота пред католичките морнари да извршат инвазија на Мексико.

Апологетите на католичките подвизи забораваат дека помеѓу 1420-1430 година кинескиот царски службеник Ченг Хо командувал со поморска експедиција од 70.000 луѓе и пловел не само до Малајскиот полуостров, Индонезија и Цејлон туку и до Персискиот залив, Црвеното море и Африка. Обожавателите на католичките Конквисти исто така забораваат за империјалистичките достигнувања на Османлиите, кои ги освоиле речиси сите провинции на некогашното римско царство, освен најзападните области, завладеале со северна Африка, Средниот исток и половина Европа, го држеле под контрола целиот Медитеран и дошле до ѕидините на Виена. Католичките империјалисти тргнале на запад, зад границите на познатиот свет, за некако да го избегнат опкружувањето.

Сепак, Америка ја „откриле“ токму католиците, а геноцидот, деструкцијата и ограбувањата, кои го следеле тоа „откритие“, го измениле односот на силите помеѓу евроазиските империи.

Дали кинеските или турските освојувачи би биле помалку деструктивни доколку тие ја „откриеле Америка“? Во сите три царства на странците не се гледало како на луѓе, туку како на легитимен плен. За Кинезите, сите останати биле варвари. Муслиманите и католиците, едни за други, биле неверници. Терминот неверник не е толку брутален како терминот варвар, бидејќи неверникот престанува да биде легитимна мета и станува човечко суштество со едноставниот чин на преобраќање во вистинската вера, додека варварите остануваат легитимна мета сè додека цивилизаторите сосема не ги покорат.

Терминот неверник и неговата морална димензија биле во контрадикција со практиката на католичките освојувачи. Овој расчекор помеѓу проповедите и делата го воочил еден претходен критичар на католичките конквисти по име Лас Казас (Las Casas). Тој забележал дека обредите за преобраќање биле вовед во грабеж и истребување на неверниците, додека преобразувачите не станувале полноправни католици туку робови.

Критиката на Лас Казас, кај Црквата и Круната предизвикала нешто повеќе од непријатност. Биле донесени нови закони, во освоените земји биле испраќани инспекции, но сето тоа немало никаков ефект затоа што двете главни активности на католичката експедиција, преобразувањето и грабежот, биле во нанадминлива контрадикција. Мнозинството свештеници било целосно посветени кон спасувањето на златото и проколнувањето на душите. Католичкиот Цар сè повеќе зависел од ограбеното богатство, со кое е финансирана матицата, војската и флотата што го спроведувала грабежот.

Грабежот и понатаму имал апсолутна предност пред преобразбата, но кај католиците тоа сепак предизвикувало непријатност. Нивната идеологија не била целосно приспособена кон практиката. Католиците силно се збогатиле со грабежот над Ацтеките и Инките, чии царства ги опишувале како слични на хабсбуршкото, а нивната религиозна практика ни одблизу толку демонска како што била практиката на нивните официјални непријатели, отоманските Турци. Но, католиците немале голема корист од истребувањето на оние заедници кои немале кралеви, ниту постојана восјка. Таквите походи, кои редовно биле преземани, биле во уште поголем конфликт со нивната идеологија и биле сè, само не херојски.

Конфликтот помеѓу религиозната идеологија на освојувачите и нивната практика не го разрешиле предвесниците на новите општествени формации – националните држави. Вистинските предвесници се појавиле истата 1561 година, кога еден прекуморски авантурист ја прогласил својата независност од Круната и кога во Европа неколку царски банкари и трговци започнале војна за независност.

Конквистадорот и авантурист Лопе де Агире (Lope de Aguire), не успеал да добие поширока поддршка и бил погубен.

Од друга страна, царските банкари и трговци го мобилизирале населението од неколку провинции и успеале да ги отцепат од царството. Овие провинции подоцна ќе го добијат називот Холандија.

Овие два настани сè уште не претставувале борба за национално ослободување. Тоа биле предвесници на нештата кои ќе се случат, но и потсетник на минатото. Во неверничкото римско царство, улогата на чувар на Царот ја имала преторијанската гарда. Оваа гарда преземала сè повеќе императорски функции, сè додека не се стекнала со поголема моќ и од самиот Цар. Во арапското исламско Царство истата улога ја имала Калифовата гарда составени од Турци. Турските гардисти, како раните Преторијанци, преземале сè повеќе калифски функции сè додека не ја преземале царската палата и царската администрација.

Лопе де Агире и холандските господа не биле Хабсбуршка гарда, но овој авантурист од Андите и холандските финансиски и трговски куќи се стекнале со значајни императорски функции. Овие бунтовници, како и римските и турските гардисти, сакале да се ослободат од духовната подреденост и материјалниот притисок кои доаѓале со самото тоа што му служеле на Царот. Од моментот кога самите ја стекнале императорската моќ, Царот за нив бил само паразит.

Колонијалниот авантурист Лопе де Агире не можел да им послужи како пример на другите бунтовници; неговото време сè уште не било дојдено.

Но, холандските господа целосно ѝ одговарале на таа улога; тоа било нивното време. Тие не ја собориле империјата, туку само ја рационализирале. Холандските финансиски и трговски куќи веќе поседувале голем дел од богатството на Новиот свет. Најголемиот дел од тоа богатство било стекнато како надомест за редовното снабдување на царската флота, војската и поседите. Но, нивната амбиција сега била самите да тргнат во ограбување на колониите, за сопствена корист, не плашејќи се од авторитетот на паразитскиот господар. Расчекорот помеѓу нивното религиозно учење и дела не ги вознемирувало многу, затоа што не биле католици туку калвинистички протестанти. Не ги интересирало спасувањето на душите. Нивниот калвинизам ги учел дека безмилосниот Бог уште на почетокот на времето ги спасил и ги проколнал сите души и дека во тој божји план ниту еден холандски поп не може да промени ништо.

Холанѓаните не биле крстоносци; тие му биле посветени на пресметаното, рутинско ограбување во кое немало ништо духовно или херојско. Ограбувачките флоти оделе и се враќале од походите според точно утврден распоред. Фактот дека биле ограбувани странците или неверниците бил помалку важен од фактот дека тоа не биле Холанѓани.

Западноевропските весници на национализмот го измислиле терминот дивјак, дивјаци. Тоа бил синоним за она што во евроазиското Небесно царство се нарекувало варвар, варвари. Овие два термини имале за цел некои човечки суштества да ги прогласат за легитимен плен. Во текот на наредните два века, освојувањето, покорувањето и ограбувањето кои ги започнале Хабсбурговците, станале манири на другите европски кралски куќи.

Гледано со очите на националистичките историчари, првите колонизатори, како и нивните подоцнежни следбеници, изгледале како нации: Шпанија, Холандија, Англија, Франција. Но, гледано од една многу посоодветна точка, од аголот на минатото, колонијалните сили биле: Хабсбурзите, Тудорите, Стјуартите, Бурбоните, Оранжите – династии идентични на династичките семејства кои се грабале за богатство и моќ уште од падот на Западното Римско царство. Тие ентитети веќе не биле само феудални поседи, но сè уште не биле ниту целосно развиени нации; тие веќе поседувале некои, но не и сите одлики на националните држави. Елементот кој највпечатливо недостасувал била националната армија. Тудорите и Бурбоните веќе манипулирале со националните чувства на своите поданици, „Англичаните“ и „Французите“, особено во меѓусебните војни. Но, ниту Шкотите и Ирците, како ниту Корзиканците и Провансалците, не биле регрутирани да се борат и да гинат за „љубов кон татковината“. Војната била само мачен феудален товар, омразена обврска; единствените доброволци биле авантуристите кои го сонувале златото; единствените патриоти биле патриотите од Елдорадо.

Принципите од кои подоцна ќе се создаде националистичката програма сè уште не одговарале на вкусот на владејачките династии, кои и понатаму се потпирале на сопствените, банални, но искусени принципи. Новите принципи ги усвоиле нивните високи слуги: нивните кредитори, снабдувачите со зачини, снабдувачите на војските и ограбувачите на колониите. Тие луѓе, како Лопе де Агире и холандските господа, или раните римски и турски гардисти, ги имале клучните функции, а сепак биле само слуги. Многумина од нив, можеби и мнозинството, на тој начин настојувале да се ослободат од секаков товар, да се ослободат од паразитскиот господар и самите да тргнат во ограбување на колониите, во свое име и за своја корист.

Подоцна познати како буржоазија или средна класа, тие луѓе почнале да стекнуваат богатство и моќ уште откако првата флота запловила на патот кон Запад. Дел од нивното богатство потекнувало од ограбените колонии; тоа била награда од Круната за нивните услуги; тој дел од стекнатото богатство подоцна станал познат како „првобитна акумулација на капиталот“. Другиот дел од богатството бил плод на грабежот на нивните сонародници и соседи, со помош на методот кој подоцна е наречен капитализам. Методот не бил толку нов, но станал многу популарен од моментот кога средната класа ги ставила своите раце на златото и среброто од Новиот свет.

На тој начин, средната класа се стекнала со значајна моќ, но сè уште го немала потребното искуство за преземање на централната политичка власт. Во Англија им успеало да го соборат монархот (Чарлс Први) и да прогласат Комонвелт, но, од страв дека народната енергија што ја мобилизирале против повисоките класи може да се заврти и против нив, наскоро поставиле друг монарх, дури од истата династичка куќа (Чарлс Втори).

Национализмот не дошол на своето сè до пред крајот на 18 век, кога две големи експлозии, во раздалеченост од тринаесет години, го промениле релативно стабилниот однос помеѓу две горни општествени класи и засекогаш ја измениле политичката географија на планетата.

Во 1776 година, одејќи по стапките на Агире, колонијалните трговци и авантуристи прогласиле независност од прекуморскиот монарх, надминувајќи го својот претходник до таа мера што им успеало да го мобилизираат поголемиот дел од колонизираната популација и да се одвојат од хановерското британско Царство.

Во 1789 година, учените трговци и писари ги надминале своите холандски претходници, затоа што им успеало да го мобилизираат не само населението од неколку гранични колонии туку целата поданичка популација, да го соборат и да го погубат владејачкиот бурбонски монарх и сите феудални врски да ги претворат во национални. Тие два настани го одбележуваат крајот на една ера. Оттогаш, сите преживеани династии набрзо или постепено станувале национални, а нивните поседи сè повеќе ги добивале својствата на националните држави.

Тие две револуции од крајот на 18 век биле многу различни; секоја од нив на посебен начин придонела за идејата и практиката на национализмот, вградувајќи во нив различни, но често и контрадикторни елементи. Немам намера детално да ги анализирам тие настани, туку само да го насочам вниманието на некои од тие елементи.

Овие бунтови биле успешни во ослободувањето на вазалите од обврските кон монархистичките куќи и обете успеале да воспостават капиталистички национални држави; но помеѓу првиот и последниот чин, тие две драми имаат мали сличности. Главните двигатели на овие бунтови биле запознаени со рационалистичката доктрина на Просветителството. Но, практичните и самоникнати Американци им се посветиле на политичките проблеми, пред сè на проблемот за воспоставување на државна машинерија која ќе може да ја преземе иницијативата на просторот од кој кралот Џорџ би се повлекол. Кај Французите било поинаку; многумина од нив отишле уште понатаму. Тие како проблем го гледале не само преуредувањето на државата, туку и преуредувањето на целото општество. Во прашање била доведена не само врската помеѓу поданиците и монарсите, туку и врската помеѓу робовите и господарите – однос кој за Американците останал свет. Обете групи без сомнеж биле запознаени со мислата на Русо дека „луѓето секаде се раѓаат слободни, но дека сепак, секаде се во окови“. Но, Франзуците ги сфатиле оковите многу посериозно и направиле поголем напор за да се ослободат од нив.

Под влијание на истите оние рационалистички доктрини кои пресудно влијаеле и на Русо, француските револуционери се обиделе да ја применат општествената мисла на човечкото окружување, на истиот начин на кој „разумот на природата“, науката, почнала да се применува во природното окружување. Русо бил писател; тој настојувал да ја воспостави општествената правда на хартија, доверувајќи ги човечките работи на ентитетот кој го нарекол општа волја. Револуционерите агитирале во прилог на општествената правда, не само на хартија туку и помеѓу мобилизираните и вооружени луѓе, од кои многумина биле гневни, а мнозинството многу сиромашно.

Апстрактниот ентитет на Русо преминал во областа на конкретното во облик на Комитет за јавна безбедност (или Јавно здравје). Тоа била полициска организација која себеси се прогласила за отелотворувач на општата волја. Високоморалните членови на тој Комитет почнале да влеваат разум во човечките работи. Се гледале себеси како хирурзи на нацијата. Го обликувале општеството според моделот на своите лични опсесии, со помош на средствата кои најмногу наликувале на острицата на жилетот во рацете на државата.

Примената на науката во човековото окружување добила облик на систематски терор. Гилотината станала главен инструмент на Разумот и Правдата.

Владеењето на Теророт прво ги обезглавило поранешните владетели, за потоа се насочило кон револуционерите.

Општиот страв ја поттикнал реакцијата која заедно со Теророт ја збришала и Правдата. Придвижената енергија на крвожедните патриоти била насочена преку границата, со цел со сила да им ги наметне начелата на просветителството на странците и да ја преобрази нацијата во Царство (Војните на Наполеон). Снабдувањето на националните армии била многу попрофитабилна работа од снабдувањето на некогашните феудални армии, а тоа направило многумина поранешни револуционери да бидат богати и моќни припадници на средната класа – онаа која сега била на врвот, владејачката класа. Оттаму теророт и војните станале дел од наследството на следните националистички проекти.

Наследството на Американската револуција било сосема поинакво. Американците помалку ги интересирала правдата, а многу повеќе прашањето за сопственоста.

На доселениците-освојувачи од североисточниот брег на континентот, Џорџ Хановер им бил потребен исто колку што Лопе де Агире му бил потребен на Филип Хабсбуршки. Поточно, административниот апарат на Кралот Џорџ им бил потребен на богатите и моќни доселеници за да го заштити нивното богатство, но не и да добијат можност да се стекнат со него. Кога самите би можеле да организираат подеднакво репресивен и ефикасен апарат, Кралот Џорџ воопшто не би им бил потребен.

Сигурни во својата способност самите да создадат таков апарат, колонијалните робовладетели, земјишните шпекуланти, производителите, трговците и банкарите ги прогласиле даноците и указите на Кралот Џорџ за неподносливи. Најнеподнослив од сите укази на Кралот бил указот кој привремено забранувал неовластени упади на територијата на староседелците на континентот; Кралските советници ги имале на ум животинските крзна со кои биле снабдувани од ловците-домородци; револуционерните шпекуланти се грижеле за нивната земја.

За разлика од Агире, северната федерација на колонистите успеала да создаде независен, репресивен апарат, попатно задоволувајќи ги само барањата за минимална Правда; нивната цел била укинување на кралската власт, а не и секоја власт, особено не нивната. Наместо да се потпрат на помалку среќните сопатници-доселеници или жителите на големите шуми – да не зборуваме за робовите – овие револуционери повеќе се потпирале на услугите на платениците и драгоцената помош на Бурбонскиот монарх, кого неколку години подоцна ќе го срушат нешто поморалните револуционери.

Северноамериканските колонизатори ги раскинале традиционалните врски помеѓу поданиците и феудалните господари, но, за разлика од Французите, многу постепено ги менувале традиционалните односи засновани на чувството на патриотизам и националната припадност. Тие сè уште не биле нација во вистинската смисла; непосакуваната мобилизација на колонијалното селанство не била доволна да ги претопи во едно; повеќејазичната, повеќекултурната и општествено поделената поданичка популација сè уште не била поврзана со чувството на патриотизмот. За тоа им било потребно нешто друго.

Робовладетелите кои го собориле својот господар, стравувале дека сега и нивните робови би можеле да се ослободат од своите господари; успешниот бунт на робовите на Хаити ги направила тие стравувања повеќе од оправдани. Иако веќе немало опасност дека домородното население ќе ги фрли во морето, трговците и шпекулантите многу ги загрижувало прашањето за понатамошното напредување во длабочината на континентот.

Американските доселеници-освојувачи го имале на располагање средството кое, за разлика од гилотината, не било нов изум, но било подеднакво смртоносно. Тоа средство, подоцна познато како расизам, станало составен дел на националистичката практика. Расизмот, како и подоцнежните производи на практичниот американски дух, пред сè бил прагматичен пристап; содржината не била важна; важно било да функционира.

Луѓето биле мобилизирани врз основа на најмалиот и најповршниот заеднички именител, но одговориле на тој повик. Луѓето кои ги напуштиле своите села и семејства, кои ги заборавиле својот јазик и обичаи, кои некогаш им биле сè, а сега биле лишени од сè што ги правело да бидат дел од некоја заедница, требало да ја прифатат бојата на својата кожа како замена за сè што изгубиле. Новите манипулатори правеле сè тие луѓе да се почувствуваат горди заради нешто што не било ниту лична карактеристика, ниту, како јазикот, стекната способност. Сите тие сега биле една нација, нација на белите луѓе. (Белите жени и белите деца станувале важни само како скалпирани жртви и доказ за бестијалноста на оние кои требало да бидат истребени.) Потврда за ова осиромашување е и пописот на фиктивните особини кои белците наводно ги споделувале: бела крв, бели мисли, припадност кон белата раса. Должниците, бездомниците и слугите, како белци имале сè заедничко со банкарите, земјишните шпекуланти и сопствениците на плантажите, а ништо со Црвенокошците, Црнците, жолтите. Соединети на такви основи, можеле да бидат мобилизирани и организирани во „бели колони“, групи за линч, „борци против Индијанците“.

Расизмот првобитно бил само еден од начините за мобилизација на колонијалните армии, но иако во Америка бил користен повеќе отколку каде било на друго место, сепак бил само дополнување на другите методи. Жртвите на пионерите-освојувачи и понатаму биле опишувани како неверници, безбожници. Но, слично како и нивните претходници Холанѓаните, повеќето доселеници биле протестанти, кои на безбожноста гледале како на нешто што може да биде само казнето, но не и корегирано. Исто така, за жртвите се зборувало дека се дивјаци, човекојадци и примитивци, но и овие термини се користени како синоним за сè што не е бело, за состојбата која не може да биде подобрена. Расизмот бил идеологија која била совршено приспособена на практиката на поробувањето и истребувањето.

Пристапот со линчување, групно пресметување со жртвата која била сметана за инфериорна, ги привлекувал насилниците без трошка човечност и чувство за фер-плеј. Но, тој пристап не им импонирал на сите. Сепак, американските бизнисмени, половина ловци во матно, а половина луѓе од доверба, секогаш имале за секого по нешто. За бројните следбеници на Св. Ѓорѓија, кои имале барем малку чест и голема жед за херојски подвизи, описот на непријателите изгледал поинаку: тоа биле богати и моќни народи како самите нив, кои живеат во шумските планини и во должина на брегот на Големите езера.

Апологетите на херојските походи на шпанските конквистадори пред себе го имале примерот на царството од централно Мексико и Андите. Апологетите на походот на американските национални херои пред себе нашле само народи; очајничкиот отпор на домородните, анархистички заедници го претставувале како меѓународен заговор зад кој стоеле умовите на икслучително моќните воени архони (лидери) како што биле „генералите“ Понтијак и Текумсмех. Големите шуми биле населени со национални лидери, ефикасни генералштабови и непрегледни армии од одлучни патриоти. На таа слика никаде не се гледаат репресивните структури на нејзините автори; пред очите ја имале само својата точна копија, само потполно извртена со сите бои, нешто како фотографски негатив. Така непријателот е претставен како еднаков во погледот на структурата, силата и целите. Војната против таквиот непријател не можела да биде работа на фер-плеј; таа била сурова нужност, прашање на живот или смрт. Останатите особини на непријателот, неговата безбожност, дивјаштво и канибализам, ја правеле уште поитна задачата на пресметување, покорување и истребување, а тоа дополнително ја нагласувало херојската димензија на тие походи.

Со тоа националистичката програма била, повеќе или помалку, комплетирана. Ова тврдење може да им изгледа чудно на оние кои сè уште не ги гледаат „вистинските нации“ никаде на теренот. Соединетите Држави секогаш биле конгломерат на различните јазични, религиозни и културни заедници кој забрзано се трансформирал во царство од наполеонски стил. Можеби читателот ќе се обиде да ја примени познатата дефиниција на нацијата како уредени територии на кои живеат луѓе кои имаат ист јазик, религија и обичаи или барем нешто од тоа. Таа дефиниција, која е јасна, практична за употреба и статична, не кажува ништо за самата појава, туку служи само за да ја оправда. Општествените феномени не се статични дефиниции туку динамични процеси. Заедничкиот јазик, религија и обичаи, како и белата крв на американските колонизатори, биле само изговор и средство за мобилизација на освојувачките армии. Кулминацијата на овој процес не била збогатување на заедничкото туку токму спротивното: општо осиромашување, целосно губење на јазикот, религиите и обичаите; припадниците на новите нации зборувале со јазикот на престолнината, се поклонувале пред олтарот на државата и ги следеле само оние обичаи кои ги дозволувала официјалната, национална политика.

*** 2

Национализмот и империјализмот се спротивни поими само на полето на дефинициите. Во практиката, национализмот е само една од методологиите со која се воспоставува владеењето на капиталот.

Постојаниот раст на капиталот, често нарекуван материјален напредок, економски развој или индустријализација, бил главна преокупација на средната класа, таканаречената буржоазија. Нивната главна сопственост бил капиталот; високата класа ги поседувала недвижнините.

Откритието на новиот свет неизмерно го зголемило богатството на средната класа, истовремено правејќи ја многу ранлива. Краловите и благородништвото кои први стигнале до новото богатство, набрзо морале да им го продадат на трговците од средната класа, задржувајќи ги само ретките трофеи. Тоа не било од помош. Богатството не стигнувало во облик во кој можело веднаш да се користи; така трговците почнале да го снабдуваат благородништвото со корисна стока во замена за ограбеното богатство. Но, благородништвото јасно видело дека ќе биде сè посиромашно, а трговците сè побогати, освен доколку не ги ограбува и нив, со помош на своите добро вооружени платеници. Средната класа била изложена на постојани напади од стариот режим – напади на својата сопственост. Кралската армија и полиција сигурно не биле вистинска заштита; затоа, моќните трговци, кои веќе воделе многу работи во царството, ги преземале сите потребни мерки за да ја прекинат таа состојба на општа несигурност: сега во своите раце ги преземале и полициските работи. Секаде каде што било можно основале свои платенички војски. Но, кога на хоризонтот ќе се појавела можност за основање на национални армии и национални полиции, оштетените бизнисмени ја прифаќале без двоумење. Главната предност на националната армија била гаранцијата дека слугата-патриот ќе се бори заедно со својот господар против слугите на другиот, непријателскиот господар.

Новите постабилни услови кои ги гарантирал националниот репресивен апарат, за сопствениците биле како стакленик, во кој нивниот капитал можел да расте, да се зголемува и да се оплодува. Терминот „раст“ и поимите изведени од него потекнуваат од капиталистичкиот речник.

Тие луѓе на единицата капитал гледале како на зрно или семе кое го инвестираат во плодна земја. Напролет, од секое семе почнува да никнува растение. На лето, од секое растение тие жнеат толку ново семе што, откако ќе го платат надоместокот за земјата, сонцето и дождот, на крајот ќе имаат многу повеќе семе отколку на почетокот од сезоната. Следната година тие садат на уште поголемо поле, а потоа се шират на целото околно земјиште и го унапредуваат. Во стварноста, тоа иницијално зрно или семе се парите; сонцето и дождот ја претставуваат потрошената енергија на работниците; растенијата се фабриките, работилниците и рудниците, а жетвата е стоката – остатоци од индустриски обработениот свет. Вишокот од семето, профитот, е заработка која капиталистот ја задржува за себеси, наместо таа да биде распоредена помеѓу работниците.

Тој процес, набљудуван во целина, се состои од преработка на природните супстанци во предмети за продажба, стока, и затворање на работниците во погони за производство, фабриките.

Бракот помеѓу капиталот и науката овозможил голем скок напред кон состојбата во која живееме денес. Лабораториските научници откриле методи со кои природниот материјал може да биде разложен на составни компоненти; инвеститорите го ставиле сиот свој влог на картата на процесот на декомпозиција; научниците-практичари или менаџерите сфатиле дека овој процес може да се примени и на работниците кои им биле на располагање. Експертите за општествени науки измислиле цела низа методи за да ги направат работниците помалку хумани, но поефикасни, повеќе да наликуваат на машините. Благодарение на науката, капиталистите биле во состојба да преобразат најголем дел од природното окружување во суровина за понатамошна обработка, во вештачки производи, а поголемиот дел од луѓето во нивни слуги.

Капиталистичкиот процес на производство го анализирале и критикувале многу филозофи и поети, меѓу кои најпознатиот е Карл Маркс[1]. Неговата критика иницирала и продолжува да иницира милитантни општествени движења. Но, неговата анализа имала една значајна слепа точка; поголемиот дел од неговите ученици, но и оние милитанти кои не биле негови ученици, својата платформа ја засновале на таа точка. Маркс со голем ентузијазам ја поддржувал буржоаската борба за ослободување од феудалните окови. Кој не бил ентузијаст во тоа време? Тој, кој забележувал дека владејачките идеи на една епоха, секогаш се идеи на владејачката класа, самиот споделувал многу идеи со средната класа која насекаде доаѓала на власт. Бил следбеник на Просветителството, рационализмот, материјалниот прогрес. Маркс бил тој кој луцидно забележал дека секогаш кога работникот ќе го репродуцира својот труд, секој момент кој ќе му го посвети на извршувањето на одредена задача, му вдахнува нов живот на материјалниот и општествениот апарат што го дехуманизира. Истиот оној Маркс кој со толкав ентузијазам гледал на примената на науката и процесот на производството.

Маркс направил темелно истражување на самиот процес на производство како објаснување за феноменот на трудот, но зад себе оставил само неколку прашални, површни и ненамерни коментари за претпоставките на капиталистичкото производство, за потеклото и природата на иницијалниот капитал, кој го направил тој процес возможен.[2] Без тој почетен капитал не би имало ниту инвестиции, ниту производство, ниту голем скок нанапред. Овие претпоставки ги анализирал еден руски марксист, Преображенски[3],  кој се надоврзал на неколку забелешки на полската марксистка Роза Луксембург, и ја формулирал својата теорија за примитивната (првобитната) акумулација на капиталот.

Преображенски под „примитивно“ ја подразбирал основата на целокупната капиталистичка градба, темелот, претпоставката. Тие претпоставки не можат да се појават во самиот процес на капиталистичкото производство, затоа што без нив тој процес не би бил можен. Тие мораат да бидат некаде надвор од процесот на производство. Тоа некаде пред сè се колониите, нивните ограбени и уништени жители. Во претходниот период, кога сè уште немало колонии, почетниот капитал, претпоставката на капиталистичкиот начин на производство, бил исцрпуван од внатрешните колонии, од селаните на кои им била одземана земјата и нејзините плодови, од конфискуваните поседи на протераните Евреи и Муслимани.

Примитивната или првобитната акумулација на капиталот не е нешто што се случило еднаш во далечното минато и никогаш потоа. Тоа е процес кој сето време го следи капиталистичкиот процес на производство, тој е негов составен дел . Процесот што го опишал Маркс носи редовен и очекуван профит; процесот што го опишал Преображенски носи ненадејни добивки и големи скокови нанапред. Редовниот профит периодично е загрозен од кризите кои му се својствени на системот; новите инјекции на почетниот капитал се единствениот познат лек за тие кризи. Без непрекината примитивна акумулација на капиталот, производството би запрело; секоја наредна криза би можела да стане постојана.

Геноцидот, пресметаното уништување на човечката популација означена како легитимен плен, не бил отстапување во однос на „инаку мирољубивиот“ тек на Прогресот. Тоа е причината зошто на менаџерите на капиталот им биле потребни националните армии. Таа војска не служела само за да ги заштити сопствениците на капиталот од гневот на нивните наемни работници. Пред сè, таа војска требало секогаш одново да го пронаоѓа светиот грал, волшебната ламба на капитализмот – почетниот капитал, рушејќи ги пред себе сите заштитени и незаштитени порти, ограбувајќи, протерувајќи и убивајќи сè што ќе ѝ се најде на патот.

Исто така, трагите на тие национални армии се и траги на Прогресот. Тие армии биле, и сè уште се, седмото чудо на светот. Во нив, волкот одел покрај јагнето, пајакот покрај мувата. Во нив, експлоатираните работници биле другари со експлоататорите, задолжените селани биле партнери со своите кредитори, измамените им биле пријатели на измамниците. Само што тоа другарство не се засновало на љубов, туку на омраза кон сите кои би им се нашле на патот до можниот извор на почетниот капитал: безбожниците, дивјаците, пониските раси.

Според начинот на живот и разновидните обичаи, човечките заедници биле напаѓани, ограбувани и конечно уништени на начин и во размери кои не можат ниту да се замислат. Облеката и предметите од уништените заедници биле собирани и потоа изложувани во музеите како уште една трага која сведочела за текот на Прогресот; исчезнатите верувања и начините на живот станале предмет на чудење на уште една од бројните навики на освојувачите. Од одземените полиња, шуми и животни се земало како од мирно море; така е собиран првобитниот капитал, предуслов на процесот на производство кој би ги преобразил ливадите во фарми, дрвјата во клади, животните во шапки, минералите во муниција, а преживеаните човечки суштества во евтини работници. Геноцидот бил, и сè уште е, предуслов, пресвртница и темел на целокупниот воено-индустриски комплекс, погон за индустриска обработка на целото окружување, света канцеларија и непрегледни паркинзи.

Национализмот бил совршено приспособен на својата двојна задача: припитомување на работниците и ограбување на странците. Како таков, им одговарал на сите кои располагале или тежнееле кон тоа да располагаат со еден дел од капиталот.

За време на 19 век, особено во втората половина, секој потенцијален инвеститор ги откривал своите корени меѓу сонародниците кои го зборувале јазикот на неговата мајка и ги обожувале боговите на неговиот татко. Страствените чувства на тие националисти биле очигледно цинични. Ниту еден од тие сонародници веќе немал корени меѓу роднините на своите родители: спасот на својата душа го барал во својот трезор, им се молел на своите инвестиции и го зборувал јазикот на сметководителите. Но, сепак научил нешто: без разлика дали бил Американец или Французин, сфатил дека ако не може да ги мобилизира своите сонародници, апелирајќи на нивните улоги како лојални слуги, клиенти и потрошувачи, сè уште може да ги мобилизира како лојални Италијанци, Грци или Германци, односно лојални католици, православни или протестанти. Јазикот, религијата и обичаите станале средство за управување со националните држави.

Материјалот со кој се манипулирало бил само средство, а не цел. Целта на националните ентитети не била унапредување на јазикот, религијата и обичаите, туку развој на националната економија, претворање на сонародниците во работници и војници, претворање на татковината во рудници и фабрики, династичките поседи во капиталистички претпријатија. Без капиталот, не би имало муниција и залихи, национални армии, нации.

Опсесиите на рационалистичката средна класа – финансиските резерви и инвестиции, истражувањето на пазарите и калкулациите на цените – станале преовладувачки опсесии. И не само преовладувачки, овие рационалистички опсесии станале апсолутно ексклузивни. Индивидуите кои им давале предност на некои други, ирационални опсесии брзо биле изолирани и отстранувани во лудници.

Нациите главно биле монотеистички, иако тоа веќе не било потребно; стариот бог или боговите изгубиле секакво значење освен како средство за манипулација. Нациите станале моноопсесивни, а ако се покажело дека некој монотеизам се вклопува во владејачката опсесија и тој би бил мобилизиран.

Првата светска војна означила крај на една фаза во формирањето на националните ентитети, која започнала со Американската и Француската револуција, а била најавена многу порано, со декларацијата на Лопе де Агире и бунтот на холандските трговци и банкари. Војната ја започнале спротивставените интереси на старите и новите нации. Германија, Италија и Јапонија, како и Грција, Србија и колонијална Америка, кои веќе имале многу црти од своите националистички претходници, станале национални империи, монархии и републики. Најмоќните меѓу нив сакале да го стекнат и главниот, недостасувачки атрибут: статусот на колонијална империја. За време на војната, сите мобилизирани елементи на двете големи династички империи, Хабсбуршката и Отоманската, се издвоиле во посебни нации. Кога буржоазијата, која им припаѓала на различните јазици и култури, како Турците и Јеменците, претендирала на иста територија, послабиот бил третиран на ист начин како некогаш американските Индијанци: бил уништуван. Националниот суверенитет и геноцид секогаш биле во најтесна причинско-последична врска.

Заедничкиот јазик и религијата се само привидни карактеристики на нацијата: кога ѝ служеле на целта биле користени како врзувачки материјал, а кога тоа не било така, тие биле отфрлувани. Немало никакви препреки повеќејазичната Швајцарија или повеќерелигиската Југославија да бидат примени во семејството на нациите. Како средство за мобилизација лесно можеле да послужат и обликот на носот или бојата на косата – тоа се случило подоцна. Заедничкото наследство, корените и другите заеднички црти требало да задоволат само еден критериум со кој се раководел американскиот прагматизам: дали „функционираат“? Сè што „функционира “ можело да биде искористено. Заедничките црти не биле важни заради својата културна, историска или филозофска содржина, туку само ако се покажеле како корисни во организирањето на полициските сили за заштита на националната сопственост и мобилизација на војската за ограбување на колониите.

Кога нацијата еднаш била воспоставена, луѓето кои живееле на националната територија, но кои не поседувале национални црти, можеле да бидат третирани како внатрешна колонија, односно, како извор на почетниот капитал. Без тој капитал ниту една нација не можела да стане голема нација; нациите кои тежнееле кон големината, а на кои им недостигале прекуморски колонии, на тој начин секогаш можеле да се потпрат на грабежот, истребувањето и одземањето на земјата од оние свои сонародници кои не ги поседувале националните црти.

*** 3

Формирањето на националните држави било дочекано со голем ентузијазам и вистинска еуфорија кај поетите, но и кај селаните, на кои им изгледало дека нивните музи и богови конечно се симнале на земјата. Но, имало и такви кои веднаш почнале да фрлаат водени ќебиња врз развиорените знамиња и конфетите. Пред сè, тоа биле поранешните владетели, колонизираните народи и учениците на Карл Маркс.

Од сосема очигледни причини, развластените и колонизираните немале многу ентузијазам.

Учениците на Карл Маркс имале ентузијазам, затоа што искуството ги научило дека националното ослободување значи национална експлоатација, дека националната власт е само извршен орган на националната капиталистичка класа и дека за работниците, нацијата нема ништо друго освен окови. Тие стратези на работништвото, кои не биле работници туку бружуи од владеачката класа, зборувале дека работниците немаат држава, и се организирале во Интернационалата. Со тек на времето, таа организација се поделила на три струи, од кои секоја забрзано се поместувала кон слепата точка на Маркс.

Првата интернационала ја предводел некогашниот следбеник на Маркс и неговиот прв преведувач на руски јазик, а потоа негов противник, Бакунин. Овој непоправлив бунтовник во почетокот бил жесток националист, сè додека не се запознал со учењето на Маркс за експлоатацијата. Бакунин и неговите следбеници, кои биле против сите авторитети, се бунтувале и против авторитетот на Маркс; го обвинувале дека од Интернационалата сакал да направи држава која ќе биде порепресивна од феудалната и националната заедно. Иако биле едногласни во однос на прашањето за отфрлање на државата во каков било облик, Бакунин и неговите следбеници немале исти ставови за прашањето на капиталистичкото претприемништво. Во славењето на науката, материјалниот прогрес и индустријализацијата, оделе дури и подалеку од Маркс. Како вистински бунтовници, сметале дека секоја борба е добра, но дека најдобра е онаа против феудалните земјопоседници и католичката црква; затоа идеите на Интернационалата на Бакунин имале најголемо влијание во земјите како Шпанија, каде буржоазијата не ја завршила својата борба за независност, туку склучила сојуз со феудалните барони и Црквата во борбата против работниците и селаните, кои секогаш биле склони кон бунт. Бакунинистите се бореле за остварување на буржоаската револуција, без и против буржоазијата. Себеси се нарекувале анархисти и ја отфрлале секоја држава, но никогаш не им успеало да објаснат како мислат да го обезбедат работењето на базичните и другите индустрии, прогресот и понатамошниот развој на науката – со еден збор, капиталот – без помош од војска и полиција. Никогаш не ја дочекале вистинската можност оваа контрадикција да ја решат во практика. Тоа не им успеа и на денешните следбеници на Бакунин, кои и понатаму не сфаќаат дека анархијата и индустријата не одат заедно.

Втората интернационала не била толку радикална како првата и брзо го нашла заедничкиот јазик, како со капиталот, така и со државата. Цврсто вкоренети во слепата точка на Маркс, активистите и проповедниците на оваа организација не си дозволиле себеси да се заглават во некоја од контрадикциите на Бакунин. Експлоатацијата и грабежот за нив биле неизбежни услови на материјалниот прогрес; крајно реалистички, тие заклучиле дека тука нема помош. Сè што барале биле поголеми права и бенефиции за работниците, како и канцеларии за нив, како претставници на работниците во рамките на постоечкиот политички естаблишмент. Како и сите добри синдикалисти кои им претходеле и од кои учеле, овие апостоли на социјализмот многу ги измачувало „прашањето на колониите“; но, слично како и кај Филип Хабсбуршки, таа неудобност како последица ја имала само грижата на совеста. Со тек на времето, царските социјалисти, кралските дански социјалисти и француските републикански социјалисти престанале да бидат дури и интернационалисти.

Третата интернационала не склучила сојуз само со капиталот и државата; таа од нив направила своја цел. Основачи на оваа Интернационала не биле бунтовните или интелектуалците дисидентни, туку самата држава, руската држава, по доаѓањето на власт на болшевиците. Главната активност на оваа Интернационала била афирмацијата на повампирената руска држава, нејзините владејачки партии и нејзиниот основач, човекот со име Ленин. Достигнувањата на оваа партија и нејзиниот основач биле навистина исклучителни, но нивните промотери направиле сè за да го сокријат сето она што навистина ги правело такви.

Првата светска војна ги оставила двете големи царства во големи превирања. Небесното царство Кина, најстарата држава на светот и руското Царство, со многу подоцнежно потекло, сè уште им одолевале на притисоците да се трансформираат во национални држави или да се распаднат на помали единици, како што се случило со Отоманското и Хабсбуршкото царство.

Во случајот на Русија, таа дилема ја разрешил Ленин. Дали е можно нешто такво? Маркс еднаш забележал дека поединецот не може да ги промени условите туку само да ги насочи во своја корист. Изгледа дека бил во право. Подвигот на Ленин не бил во тоа што тој ги променил условите туку во тоа што ги искористил на исклучителен начин. Неговиот подвиг бил навистина исклучителен во својот опортунизам.

Ленин бил руски буржуј кој ја проколнувал слабоста и неспособноста на руската буржоазија.[4] Овој ентузијаст на капиталистичкиот развој, страствен обожавател на прогресот во американски стил, немал заедничка цел со оние кои ги проколнувал, туку со нивните непријатели, антикапиталистички ориентираните ученици на Маркс. Целосно се посветил на тоа, од слепата точка на Марксовата критика на капиталистичкиот процес на производство, да направи прирачник за понатамошен развој на капиталот. Марксовото проучувањето на експлоатацијата и општата беда станало храна за гладните, виртуелен рог на изобилството. На американските бизнисмени веќе им успеало да продадат урина во шише како изворска вода; но таква монументална инверзија била сосема надвор од нивниот дострел.

Околностите останале исти. Не се променило ништо. Секој чекор на оваа инверзија бил изведен во согласност со дадените околности, со помош на добро познатите и веќе искусени методи. Не било невозможно да се мобилизираат руските селани со повикување на нивната рускост, православие или бојата на кожата, но затоа можеле да бидат покренати со повикување на експлоатација и насилство, кои царскиот деспотизам им го наметнувал со векови. Експлоатацијата и насилството станале главни сврзувачки материјали. Вековите страдање под царскиот режим биле користени на ист начин како скалпирањето на белите жени и децата кај Американците, за луѓето да се организираат во борбени единици, ембриони на идните национални армии и национални полиции.

Сликата на диктаторот и централниот комитет на Партијата, како диктатура на ослободениот пролетаријат, изгледала како нешто ново; но, само зборовите биле нови. Станувало збор за нешто старо исто колку и египетските фараони или месопотамските лугали, за избраните водачи на луѓето и единствените легитимни посредници помеѓу светот на луѓето и светот на боговите. Секогаш истиот, стар и одамна испробан трик на владејачите. Ако тие древни претходници можеби и биле заборавени, тука сè уште биле оние од поновото време, како францускиот Комитет за јавно здравје, кој исто така се претставувал како олицетворение на општата, национална волја.

Целта, укинувањето на капитализмот и комунизмот, исто така изгледала како нешто ново, како промена на околностите. Но, и тука само зборовите биле нови. Целта за диктатурата на пролетаријатот и понатаму била прогрес во американски стил, развој на капитализмот, електрификација, развој на брзиот и масовен транспорт, науката, уште поинтензивната преработка на природното опкружување. Целта бил капитализмот, кој слабата и неспособна руска буржоазија никогаш не успеала да го развие. Со Капиталот на Маркс како факел и водич, диктаторот и неговата Партија воспоставиле капитализам во Русија; тие самите послужиле како замена за буржоазијата, а власта ги користела не само за заштита на капиталистичкиот начин на производство, туку и за да го иницираат и управуваат со него.

Ленин не поживеал доволно долго за да ги покаже сите способности како генерален менаџер на рускиот капитал, но затоа на неговиот наследник Сталин му успеало да ги искористи сите предности на машинеријата на основачот. Првиот чекор била акумулација на почетниот капитал. Ако во тој поглед Маркс не бил доволно јасен, тогаш, Преображенски сигурно бил. Но, Преображенски бил во затвор, а старите, испробани методи за обезбедување на почетниот капитал, кои толку добро ги опишал, биле користени ширум Русија. Почетниот капитал на англиските, американските, белгиските и другите капиталисти доаѓал од ограбените колонии, кои Русија ги немала. Но, тој недостаток не бил пречка – цела Русија, а особено руските села, биле претворени во колонија.

Првиот извор на почетниот капитал биле кулаците, селани кои имале нешто што е вредно за ограбување. Походот бил толку успешен што се проширил и на останатите селани, со рационална претпоставка дека ограбувањето на сите, дури и ако поединечно имаат малку, ќе донесе богата жетва.

Селаните не биле единствените колонијални жртви. Припадниците на старата владејачка класа веќе темелно биле лишени од своето богатство и имотите, но наскоро бил пронајден и нов извор на почетниот капитал. Со државната власт која ја концентрирале во своите раце, диктаторите откриле дека самите можат да создадат извор за првобитната акумулација. Успешните претприемачи, незадоволните работници и селани, активистите на конкурентските организации, дури и членовите на Партијата кои биле лишени од илузиите, можеле да бидат прогласени за контрареволуционери, да бидат апсени, лишени од сиот имот и депортирани во работни логори. На тој начин, масовната депортација, масовните егзекуции и експропријацијата, со кои се служеле првите колонизатори, повторно биле оживеани во новата Русија.

Првите колонизатори, како и сите други пионери, морале да учат од своите грешки. Но, руските диктатори го немале тој проблем. Сите начини за обезбедување на почетниот капитал во меѓувреме биле добро испитани и можеле научно да се применуваат. Рускиот капитал се развивал во целосно контролирано опкружување, како во стакленик. Секое ниво, секоја варијабла била под контрола на националната полиција. Функциите кои некогаш ѝ биле препуштени на случајноста или на другите органи, во помалку контролирани услови, во рускиот стакленик станале грижа на полицијата. Фактот дека поданиците не биле некаде надвор од земјата-матица, туку внатре во неа, што значи дека не требало да се освојуваат туку само да се апсат, уште повеќе го зголемило значењето и обемот на полицискиот апарат. Со тек на времето, семоќната и сеприсутната полиција станала видлива еманација и отелотворување на пролетаријатот, а комунизмот станал синоним за тотална полициска организација и контрола.

Рускиот стакленик не ги исполнил сите очекувања на Ленин. Полицискиот апарат во улога на капиталист правел чуда во обезбедувањето на почетниот капитал, главно од обесправените контрареволуционери, но ни одблизу не бил толку ефикасен во управувањето со процесот на производство. Можеби сè уште било рано да се донесе конечен суд за тоа, но досега се покажало дека полицискиот начин на управување бил подеднакво неефикасен како и старата руска буржоазија, која Ленин толку многу ја осудувал. Способноста секогаш да обезбедува нови извори на почетниот капитал се покажала како единствена предност на таквиот пристап.

Освен тоа, полицискиот апарат не бил привлечен на начинот на кој се надевал Ленин. Тој воопшто не им импонирал на бизнисмените и етаблираните политичари, со оглед на тоа дека не бил доволно убедлив во улогата на менаџерите во производствениот процес. Тој апарат ги привлекувал луѓето од посебните класи, кои ќе се обидам накратко да ги опишам, пред сè како средство за освојување на националната власт, а дури секундарно како начин за обезбедување на почетниот капитал.

Наследниците на Ленин и Сталин не биле како некогашните преторијански гардисти, вистински носители на економската и политичката власт во име и во корист на паразитскиот монарх. Тие биле приучени преторијанци, приправници во областа на економијата и политиката, кои очајнички се обидувале да ги достигнат барем најниските нивоа на власта. На таквите луѓе, моделот на Ленин им овозможувал од најниските нивоа да ги прескокнат сите скали кои ги делат од централната палата.

Вистинските наследници на Ленин доаѓале од слоевите на најниското свештенство и државните службеници; тоа биле луѓе како Мусолини, Хитлер и Мао Це Тунг, луѓе кои како и Ленин, ја проколнувале својата слаба и неспособна буржоазија заради неуспехот во воспоставувањето на големите нации.

(Тука не ги вбројувам ционистите, затоа што тие ѝ припаѓаат на помладата генерација. Тие биле современици на Ленин, кои можеби и самостојно, ги откриле силата на прогонот и страдањето како средства за мобилизација на национална армија и полиција. Но, ционистите имале и некои оригинални решенија. Нивниот третман на една раселена религиозна групација како нација, националната држава како централна идеја и смисла на постоењето на нацијата, како и сведување на религиозното наследство на расно наследство, претставувале значаен придонес за методологијата на национализмот. Првото значење на тој придонес дошло до израз кога истите тие методи биле применети на Евреите, меѓу кои имало и многумина кои не биле ционисти, од страна на една друга нација, мобилизирана на ист начин – „германската раса“)

Мусолини, Мао Це Тунг и Хитлер ја отстраниле завесата од слогани и преку подвизите на Ленин и Сталин успеале да видат што се тие навистина: успешен начин за освојување и одржување на власт. Тројцата ја довеле методологијата до нејзината суштина. Првиот чекор бил поврзување со истомислениците меѓу нивоата на моќта и основање на нуклеусот на идната полициска организација, Партијата, како што ја нарече Ленин. Следниот чекор бил создавање на масовна база, борбени трупи и инфраструктура за нивно снабдување. Третиот чекор бил преземање на државниот апарат, поставување на нови државни теоретичари во канцелариите на Дуче, Претседателот или Фирерот, регрутација на кадри за полицијата и менаџерски функции меѓу партиската елита и конечно – враќање на масовната база назад на работа. Четвртиот чекор бил обезбедување на почетниот капитал кој бил неопходен за обнова и почеток на работата на воено-индустрискиот комплекс, способен да ги поддржи националните лидери и нивните кадри, полицијата, војската и индустриските менаџери; без тој капитал не би имало ниту оружје, ниту власт, ниту нации.

Наследниците на Ленин и Сталин уште повеќе ја скратиле оваа методологија, така што ја минимизирале капиталистичката експлоатација и се концентрирале на угнетувањето на национално ниво. Приказната за експлоатацијата веќе не ѝ служела на целта; таа станала пречка, затоа што на сите, а особено на наемните работници, им било очигледно дека на тие успешни револуционери не им паѓало на ум да го укинат наемниот труд, туку токму спротивното, уште повеќе да го прошират неговиот домен.

Бидејќи биле прагматични како и американските бизнисмени, новите револуционери не зборувале за ослободување од наемниот труд туку за национално ослободување.[5] Тоа не било ослободувањето за кое зборувале романтичарите-утописти, туку нешто што било сосема можно, дури и единствено можно во постоечките околности. Требало само да се појде од постоечките околности, истите да се искористат и да се оствари саканата цел. Всушност, националното ослободување било ослободување на националните лидери од оковите на немоќта, од лишеноста од власт. Нивниот потфат не бил борба инспирирана од сонот, туку примена на искусени, научно докажани и усовршени стратегии.

Фашистите и националсоцијалистите биле првите кои докажале дека таа стратегија функционира и дека успехот на болшевиците би можел да се повтори. Веднаш по преземањето на власта, новите национални лидери и нивните соработници се фокусирале на прашањето за акумулација на почетниот капитал неопходен за создавање голема нација. Фашистите тргнале кон некои сè уште неосвоени области од Африка (Етиопија), ограбувајќи ги исто како што раните индустријалци ги ограбувале своите колонијални царства. Нацистите им се нафрлиле на Евреите, домашно население, кое како и Германците, било дел од „обединета Германија“; како и во случајот на Сталин и руските кулаци, Евреите биле добар извор на почетен капитал затоа што поседувале многу вредни нешта за ограбување.

Ционистите, кои им претходеле на нацистите во сведувањето на религијата како прашање на расата, како и нацистите, можеле да го следат примерот на американските пионери и начинот на кој тие го користеле национализмот. На експертите на Хитлер им останало само да го преведат огромното истражувачко наследство на американските расисти и на тој начин да ги снабдат своите научни институти со големи библиотеки. Нацистите се однесувале со Евреите многу слично како што Американците се однесувале кон домородното население на континентот, со таа разлика што нацистите биле во можност за целите на депортацијата, ограбувањето и истребувањето на човечките суштества да ангажираат неспоредливо помоќна технологија. Но, кога станува збор за тоа тие сигурно не биле иноватори; и тие само ги искористиле околностите кои им стоеле на располагање.

На фашистите и нацистите им се придружиле градителите на јапонското царство, кои стравувале дека Небесното царство кое се распаѓа би можело да стане извор на капитал за Русите или за кинеските индустријалци-револуционери. Обединувајќи се во Оската, овие три сили се обиделе да го претворат целиот свет во извор на почетен капитал. Другите народи не биле пречка, до проблемот дошло кога се нафрлиле на поседите на веќе воспоставените капиталистички сили. Обидот, веќе постоечките капиталисти да се сведат на плен, можел да успее во рамките на националните граници, како во случајот на Ленин и Сталин. Но, таа практика применета на светско ниво, која во тој случај значела не само искористување, туку и промена на околностите, можела да предизвика само светска војна. Силите на Оската ги прецениле своите можности и биле поразени.

По војната, многумина разумни луѓе целите на Оската ги нарекувале рационални, додека Хитлер го нарекувале луд. Сепак, истите тие разумни луѓе ги сметале Џорџ Вашингтон и Томас Џеферсон за мудри и рационални луѓе, иако токму тие го осмислиле и започнале освојувањето на еден голем континент преку масовна депортација и истребување на неговото население, во време кога било далеку потешко да се изведе таков проект отколку во времето на моќта на Оската. Точно е дека технологиите, како и физичките, хемиските, биолошките и општествените сознанија кои им биле на располагање на Вашингтон и Џеферсон биле сосема поинакви од оние со кои располагале нацистите. Но, ако знаењето е моќ, како тогаш убиствата кои ги извршиле американските пионери со помош на барут, во време на запрежние коли и кочии биле нешто рационално, а убиствата на нацистите кои користеле многу посилен експлозив, борбени отрови и хемиски агенси, се нешто ирационално? Зарем само затоа што на сè гледаме од денешен агол, од времето на ракети, подморницити автопатишта?[6]

Ако ништо друго, нацистите биле уште повеќе научно ориентирани отколку Американците. Во свое време, тие за поголемиот дел од светот биле симбол за научна ефикасност. Воделе забелешки за сè, ги пресметувале своите откритија, ги објавувале во своите научни публикации. За нив расизмот не претставувал сурово цртање на границите, туку оставина на реномираните научни институции.

Изгледа дека многумина разумни луѓе го изедначуваат лудилото со неуспехот. Тоа не е прв пат: многумина го нарекувале Наполеон луд додека бил во затвор или во прогонство, но кога одново се појавил, овој пат како Цар, истите луѓе за него зборувале со почит или дури со воодушевување. Затворањето или прогонството не биле сметани само за лек против лудилото, туку и за негови симптоми. Неуспехот е лудост.

Така доаѓаме до Мао Це Тунг, третиот голем пионер меѓу националсоцијалистите (или националкомунистите; вториот збор повеќе не е важен, затоа што станал само историски реликт; поимот „леви фашисти“ исто така би можел да послужи, само што во него  недостига клучниот националистички предзнак). Тој со Небесното царство го постигнал истото што и Ленин со руското Царство. Најстариот бирократски апарат на светот не се распаднал на помали единици, ниту станал колонија на другите индустријалци; тој воскреснал, значително изменет, во облик на Народна Република, светилник на „угнетениот народ“.

Претседателот и неговите „кадри“ зачекориле по стапките на своите бројни претходници, настојувајќи да го преобразат „Небесното царство“ во неисцрпен извор на прелиминарен капитал, прогонувајќи ги сите кои го попречувале „големиот чекор напред“.

Следниот чекор, започнувањето на капиталистичкиот процес на производство, бил изведен според рускиот модел, т.е со помош на националната полиција. Резултатите не биле многу подобри отколку во рускиот случај. Затоа претприемничката улога постепено им била препуштана на менаџерите и опортунистите кои на луѓето им влевале повеќе доверба, отколку полицијата. Но, тој момент бил од помало значење за маоистите, отколку за ленинистите. Капиталистичкиот начин на производство бил подеднакво важен, во најмала рака исто колку и првобитната акумулација на капиталот, затоа што без капиталот нема власт, нема нација. Но, маоистите никогаш не инсистирале премногу на тоа дека нивниот модел на индустријализација е посупериорен од другите; во тоа биле многу поскромни од Русите, па така и помалку разочарани со резултатите од полициски надгледуваната индустрија.

Маоистичкиот модел на своите работници од обезбедувањето и на студентите им ја овозможил искусената методологија на моќта, во облик на научно осмислена стратегија за национално ослободување. Општо позната како Мислата на Мао Це Тунг[7], оваа наука на своите идни претседатели и кадри им пружила можност за неограничено владеење со сите живи битија, човечки активности, па дури и со нивните мисли. Папата и свештенството на католичката црква, со сите свои инквизитори и мисионери, никогаш немале таква моќ, не затоа што не ја сакале туку затоа што не располагале со достигнувањата на модерната наука и технологија. Ослободувањето на нацијата се сметало за последен стадиум во борбата против паразитите. Претходно, капитализмот веќе ја исчистил природата од паразитите, третирајќи го остатокот само како суровина за преработувачката индустрија. Модерниот националсоцијализам се стремел кон елиминација на паразитите од човечкото општество.

Паразитите во човечки облик секогаш биле извор на почетниот капитал, но капиталот не е само нешто материјално; тој може да се појави и во облик на културно или „духовно“ богатство. Обичаите, митовите, поезијата и музиката на луѓето биле искоренувани систематски; дел од тоа наследство, главно музиката и народната носија, подоцна повторно се појавиле во преработен и одново амбалажиран облик, како дел од националниот спектакл, како декор и средство за општа мотивација; обичаите и митовите станале суровина на преработувачката индустрија заснована на „хуманистичките науки“. Дури и јаловото незадоволство на работниците од оттуѓениот труд било ликвидирано. Во ослободената нација, наемниот труд престанува да биде товар; тоа сега е национална обврска, која треба да се исполнува со радост. Припадниците на тотално ослободените нации ја читале „1984“ на Орвел како антрополошка студија, како верен приказ на едно претходно доба.

Во таквата поставеност на нештата сатирата станува непотребна. Дури и таа ризикува да стане Библија за следната генерација на национални ослободители.[8] Секој сатиричар ризикува да стане основач на нова религија, нов Буда, Заратустра, Исус, Мухамед или Маркс. Секое разоткривање на злосторствата на владејачкиот систем, секоја критика на сметка на неговото функционирање, ризикува да стане пасиште за коњите на новите ослободители, материјал за градителите на новите ослободителни армии. Мислата на Мао, во сите верзии и ревизии, во исто време е и тотална наука и тотална теологија; општествена физика, но и космичка метафизика. И францускиот Комитет за јавно здравје за себе тврдел дека ја изразува општата волја на сите угнетени луѓе.

Постојаната ревизија на Мислата е неопходна, затоа што нејзините почетни формулации не се применливи за сите, всушност, за ниту една колонизирана популација. Ниту една од нив нема традиција на државен апарат подолга од две илјади години. Само неколку угнетени народи имаат дури по некој атрибут на нација, стекнат во блиското или далечното минато. Мислата би требало да биде применета на народите чии предци живееле без национални лидери, војски и полиции, без капиталистичкиот начин на производство и со самото тоа, без никакви потреби за почетен капитал.

Ревизиите биле извршувани така што иницијалната Мисла била збогатувана со позајмени мисли од Мусолини, Хитлер и израелските, државотворни Ционисти. Теоријата на Мусолини за остварувањето на нацијата преку државата била главната догма. Најразличните народи, мали или големи, со или без индустрија, концентрирани или расфрлани, биле прифатени како нации, но не во поглед на нивното минато, туку во поглед на сопствената аура, како потенцијал кој го отелотворувале нивните национални ослободувачки движења. Третирањето на нацијата како расен ентитет на Хитлер или ционистите, била другата централна догма. Кадрите биле регрутирани од луѓето лишени од традиционални роднински врски и обичаи, така што за кратко време ослободителите не можеле да се разликуваат од угнетувачите во однос на јазикот, верувањата, обичаите или вооружувањето; единственото што ги одржувало во врска со нивната масовна база, бил истиот оној материјал кој ги поврзувал белите слуги и белите газди долж американската Граница; „расната поврзаност“ им дала идентитет на луѓето кои немале идентитет, чувството на припадност на луѓето без роднини, чувството на заедништво на луѓето кои ги загубиле своите заедници; тоа била последната врска меѓу културно опустошените луѓе.

Ревидираната мисла сега можела да биде применета на Африканците, исто како и на Навахо и Апачи индијанците или Палестинците. Мислите на Мусолини, Хитлер и ционистите биле внимателно маскирани, бидејќи на Мусолини и Хитлер не им успеало да се одржат на власт, додека многу поуспешните ционисти ја претвориле својата држава во светски полицаец и непријател на сите други ослободителни движења. Така Ленин, Сталин и Мао Це Тунг добиле многу повеќе простор отколку што заслужиле.[9]

Ревидираниот и општо применлив модел функционирал слично како и оригиналниот, но многу полесно; машината често била проверувана; бројните недостатоци на оригиналот биле отстранувани или подобрувани; сè што било потребно овој изум да се стави во движење биле добар возач, преносен ремен и гориво.

Се разбира, возач е теоретичарот или неговите најблиски ученици. Преносниот ремен е активистичкото јадро, организацијата, Партијата или комунистичката партија. Комунистичката партија со мала буква „к“ е токму она за што зборуваме: нуклеус на идната полициска организација, која има задача да биде чистач и која ќе се пречисти и себеси, кога лидерот ќе стане Национален лидер и така ќе ја почувствува потребата за ревизија на Непроменливата мисла, во обид да се приспособи на својот нов амбиент – семејството банкари, производители на оружје и инвеститори. Гориво: тоа отсекогаш биле поробените, угнетените маси, а сега ослободените луѓе.

Лидерот и неговите најблиски соработници не доаѓаат од страна; тие не се странски агитатори. Тие се интегрален производ на капиталистичкиот процес на производство. Тој процес, без исклучок, бил придружуван од расизмот. Расизмот не е неопходен услов за производството, но, во овој или оној облик, расизмот бил неопходен предуслов за процесот на првобитна акумулација на капиталот, од каде секогаш продирал и процесот на производството.

Индустријализираните нации се прелиминарен капитал за обезбедување на грабежот, депортацијата, прогонот, сегрегацијата, а често и истребувањето на луѓето кои биле означени како легитимен плен. Роднинските врски биле прекинувани, природното опкружување било уништувано, културата и традиционалните обичаи биле искоренувани. Потомците на оние кои ја преживеале оваа кланица, биле среќни доколку им успеело да ја сочуваат барем сенката на својата традиционална култура. Но, на многумина не им останала дури ни сенката; биле целосно испразнети. Им останало само да одат на работа и на тој начин и понатаму да го јакнат механизмот кој ја уништил културата на нивните предци. Во светот на работата ги чекало место на маргините, најодбивните и најлошо платените работни места. Тоа ги исполнувало со гнев. Магационерот во некој голем супермаркет добро знае што е расизам: често, тој знае повеќе за залихите и порачките од самиот менаџер. Расизмот е единствената причина зошто тој не е менаџер, а менаџерот магационер. Работникот од обезбедувањето добро знае дека расизмот е единствената причина зошто тој нема никогаш да стане шеф на полицијата. Токму меѓу таквите луѓе, кои ги изгубиле своите корени, кои сонуваат за местото менаџер на супермаркетот или шеф на полицијата, движењата за националното ослободување ги пуштаат своите корени; тоа се местата каде се формираат идните лидери и нивните најверни следбеници.

Национализмот продолжува да ги привлекува тие испразнети луѓе, затоа што сите други опции делуваат уште понедубедливо. Културата на предците е уништена; оттаму, според прагматичните стандарди, таа била осудена на неуспех. Единствените преживеани предци биле оние кои се приспособиле кон поредокот на освојувачите, потиснати на рабовите од големите ѓубришта. Сите други утопии на поетите и големите сонувачи, како и бројните „митологии на пролетаријатот“ исто така пропаднале, затоа што не успеале да се потврдат во практика. Само ветерот, соништата, фантазиите... Вистинскиот пролетаријат бил расистички исто колку и нивните газди или полицијата.

Магационерот и работникот од обезбедувањето ја изгубиле врската со својата древна култура; нив не ги интересираат соништата и утопиите; дури им се потсмеваат, со истиот оној презир кој практичните, работни луѓе го покажуваат кон поетите, големите трагачи и сонувачи. На сите нив национализмот им нуди нешто конкретно, нешто што е искусено во практиката, за кое се докажало дека функционира. Не постои ниту една причина заради која потомците на прогонетите би останале прогонети, кога национализмот им нуди можност и самите да станат прогонувачи. Блиските и далечните роднини на жртвите можат да станат национална држава; сега тие се оние кои можат да затвораат други луѓе во концентрациони логори, да ги прогонуваат, да водат геноцидни војни против нив и да го обезбедуваат почетниот капитал, одземајќи ги нивните поседи и имоти. Ако тоа можеле да го направат „расните роднини“ на жртвите на Хитлер, можат да се обидат истото да го направат и жртвите на Вашингтон, Џексон, Реган и Бегин.

Секоја угнетена популација може да стане нација, фотографски негатив на угнетувачката нација, простор на кој поранешниот магационер станува менаџер на супермаркетот, а поранешниот работник од обезбедувањето станува шеф на полицијата. Со примена на соодветни стратегии, секој работник од обезбедувањето може себеси да си ја обезбеди позицијата на преторијански гардист. Вооруженото обезбедување на некој рудник кој е во странска сопственост, може да прогласи независна република, да го ослободи својот народ и да продолжи да го ослободува, сè додека тој не почне да вика дека му е доста од слободата. Дури и пред да ја освои власта, таа вооружена банда може себеси да се прогласи за Фронт и на своите тешко оданочени и постојано набљудувани сонародници да им понуди нешто што сето време им недостигало: сопствена организација за оданочување, финансирање на Фронтот и надзорот, т.е паралелната даночна и полициска служба. На тој начин луѓето се ослободуваат од менталитетот кој го наследиле од своите предци-жртви; сè што преживеало од прединдустрискиот период и предкапиталистичката култура, на тој начин може трајно да биде искоренето.

Сфаќањето според кое свеста за геноцидот и сеќавањето на холокаустот може луѓето да ги води само кон укинување на системот во кој такво нешто било возможно е сосема погрешно. Постојаната привлечност на национализмот го кажува токму спротивното: дека свеста за геноцидот ги водела луѓето кон основање на новите геноцидни армии, дека сеќавањето на холокаустот водело само кон продолжување на холокаустот. Поетите кои ги забележале тие загуби, истражувачите кои ги документирале, потсетуваат на лабораториските научници кои ја откриле структурата на атомот. Научниците практичари го искористиле тоа откритие за разбивање на атомското јадро и така создале оружје кое е во состојба да го разбие јадрото на секој атом. Националистите ја користеле поезијата, прво за да ги разбијат, а потоа повторно да ги соединат човечките групи, ги мобилизирале во геноцидни армии и ги поттикнале на нов холокауст.

Лабораториските научници, поети и истражувачи не се чувствуваат виновни пред опустошената земја и распарчените тела.

Дали навистина е така?

Изгледа дека Маркс бил во право барем за едно нешто: секоја секунда посветена на капиталистичкиот начин на производство, секоја мисла вградена во индустрискиот систем само ја зголемува моќта која е насочена против природата, културата, животот. Применетата наука не е нешто надворешно; таа е интегрален дел на капиталистичкото производство. Национализмот не дошол отстрана. Тој е производ на капиталистичкиот начин на производство, исто како и хемиските агенси кои ги загадуваат езерата, воздухот, животните и луѓето, исто како и нуклеарните реактори кои во микроокружувањето му го отвораат патот на загадувањето на целото макроопкружување.

На крајот, наместо заклучок, ќе одговорам на едно прашање, пред некој да го постави. Прашањето е: „Зарем не мислите дека некој потомок на угнетените луѓе би бил подобар како менаџер на супермаркетот или шеф на полицијата?“ Мојот одговор е исто така прашање: „Кој менаџер на концентрационен логор, државен џелат или мачител не бил потомок на угнетени луѓе?“

[1] Поднасловот на првиот том на „Капиталот“ гласи „Критика на политичката економија: Капиталистичкиот начин на производство“.

[2] Исто, делот VIII: „Таканаречената примитивна акумулација“.

[3] Е. Преображенски: Нова економија, Москва, 1926. „Книгата содржи верен опис на примитивната социјалистичка акумулација...“ , од најавата за првото издание на англиски, Clarendon Press, Oxford, 1965.

[4] В.И. Ленин, „Развој на капитализмот во Русија“, прв пат објавено во Москва, 1899. Цитат од стр. 599 од англиското издание. „Во споредба со сегашното темпо на развој кое се постигнува со примена на сите расположливи технички и културни достигнувања, сегашното темпо на развојот на капитализмот во Русија е секако многу бавно. А не може да не биде бавно, затоа што во ниту една капиталистичка земја не опстанале толку застарени институции, кои во целост не се совпаѓаат со барањата на капитализмот, тие се толку застарени во развојот и само дополнително ја влошуваат состојбата на производителите.“

[5] Мусолини: „Нашиот мит е нацијата, нашиот мит е големината на нацијата.“; „Државата е таа која ја создава нацијата, која своите барања и својот стварен живот го пренесува на народот кој е свесен за своето морално единство“; „Максималната слобода отсекогаш била возможна само со максимална моќ на државата.“ „Сè за државата; ништо против државата; ништо надвор од државата.“ – од “Che cosa e il fascismo i La dottrina del fascizmo”.

[6] „Постепеното ширење на нашите населби сигурно ќе ги натера дивјаците, како и волците, да се повлечат; иако се разликуваат според обликот, и едните и другите се ѕверови кои треба да се ловат...“ – Џорџ Вашингтон, 1786. „Ако некогаш бидеме принудени да ги подигнеме своите секири против некое племе, нема да ги спуштиме сè додека тоа племе не биде целосно уништено или протерано...“ – Томас Џеферсон, 1807. „Страшните масакри кои ги направија над нашите жени и деца, нè обврзуваат да ги прогонуваме сè додека не ги уништиме или протераме во областите кои се надвор од нашиот дофат...“ – Томас Џеферсон, 1813. Сите цитати се од “Facing West: Metaphysics of Indian-Hating and Empire Building, by Richard Drinnon (New York: New American Library, 1980, pp. 65, 96, 98)

[7] Објавено како „Цитатите на претседателот Мао“; Пекинг, Политичко одделение на Народната Ослободителна Армија, 1966.

[8] Издавачот “Black & Red” пред десетина години се обиде на сатиричен начин да се позанимава со оваа ситуација, објавувајќи го лажниот „Прирачник за револуционерни лидери“. Нејзиниот автор Мајкл Вели се понудил за потребите на модерните револуционени принцови да го направи истото што го направил и Макијавели за феудалните. Во тој лажен „прирачник“ Мислата на Мао Це Тунг беше вкрстена со учењата на Ленин, Сталин, Мусолини, Хитлер и нивните модерни следбеници, нудејќи цела низа брутални рецепти за создавање на револуционерни организации и преземање на власта. Потполно неочекувано, најмалку половина од нарачките за ова издание дојдоа од потенцијалните национални ослободители, така што е сосема можно барем некои од современите верзии на националистичката метафизика да содржат рецепти кои ги понудил Мајкл Вели.

[9] Воопшто не претерувам: пред себе имам памфлет со големина на книга, со наслов „Митологијата на белиот пролетаријат: краток курс за разбирање на Вавилон“, автор J. Sakai (Chicago: Morningstar Press, 1983). Станува збор за најлуцидната примена на Мислата на Мао на американската историја, која некогаш сум ја сретнал. Авторот многу документирано и честопати многу живописно го опишува насилството кон африканските робови, прогоните и уништувањето на американските домородци, расистичката експлоатација на Кинезите, депортацијата на Јапонците, американските граѓани, во концентрационите логори итн. Авторот ги евоцира тие искуства со нескриен ужас, но не за да бара начин со кој ќе се укине системот во кој сето тоа било можно, туку да ги повика жртвите од тоа насилство самите да го репродуцираат тој систем и да го искористат за своите цели. Натрупан со слики и цитати од Ленин, Сталин, Мао Це Тунг и Хо Ши Мин, овој памфлет не се обидува да ги ублажи или да ги сокрие своите репресивни намери; тој апелира на Африканците, Навахо индијанците, Апачите и Палестинците да се организираат во партии, да ја освојат државната власт и да ги ликвидираат сите паразити.


#title Инсурекционистичкиот проект
#LISTtitle Инсурекционистичкиот проект
#SORTauthors непознат автор
#SORTtopics инсурекционизам
#source [[http://theanarchistlibrary.org/library/various-authors-essays-from-willful-disobedience-volume-1-2#toc9][theanarchistlibrary.org]]
#lang mk
#pubdate 2015-03-07T12:23:06
#notes Наслов на оригиналот: "The Insurrectional Project", објавено во *Willful Disobedience* Vol. 2. Превод: Ива



Aнархистичкиот инсурекционистички проект има потреба од метод кој го одразува светот по кој тежнееме, но и реалноста на светот кој се стремиме да го уништиме. Дејствувањето во мали групи засновани на афинитет ги исполнува обете барања. Моќта во модерниот свет повеќе нема вистински центар, туку се шири низ општествениот терен. Дејствувањето во мали групи допушта проектите за напад исто така да се рашират низ тој терен. Но, уште поважно, овој метод ја вклучува и целта во самиот себе - самиот револт прераснува во начин на создавање нови односи. Анархистите секогаш зборуваат за отфрлање на авангардизмот, но таквото отфрлање подразбира и отфрлање на евангелизмот, на митот за квантитетот, кој се стреми да собере поклоненици на некаква анархистичка идеологија. Дејствувањето во мали групи кои вршат напади врз државата и капиталот ја става анархијата во практика, како самоорганизација на сопствениот проект во односи засновани на афинитет - на вистинско меѓусебно познавање и доверба - наместо како приклонување кон одреден систем на верувања. Понатаму, овој тип на дејствување, ослободено од квантитетот, не чека додека „условите не созреат“, додека не е гарантиран голем круг на следбеници или додека не се постигне увереност за резултатите, туку е дејствување без мерка. На тој начин во себе го носи светот кон кој копнееме - свет на односи без мерка.

*** Некои идеи за инсурекционистичката анархистичка организација

Еднаш штом некој ќе одлучи повеќе да не трпи да биде владеен или експлоатиран и затоа да го нападне општествениот поредок заснован на доминација и експлоатација, се јавува прашањето што да се направи во тој правец. Бидејќи оние кои се креваат на бунт не можат да дозволат да бидат организирани од страна на други, без притоа да паднат под нова форма на доминација, потребно е да развиеме капацитет да ги организираме сопствените проекти и активности, односно да ги споиме заедно елементите кои се неопходни за да се издејствува проектуалност на кохерентен начин.

Затоа терминот организација, во смислата во која го користам овде, значи спојување на средствата и односите кои ни дозволуваат да дејствуваме за себеси во светот. Ова започнува со одлуката да се дејствува, одлуката дека нашата жед да го имаме во свои раце сопствениот живот значи да се бориме против државата, капиталот и сите структури и институции преку кои се одржува контролата над условите на нашето постоење. Таквата одлука го става поединецот во позиција да мора да развие одредени методи кои ќе ја направат возможна интелигентната акција. Најпрво е неопходна длабинска анализа на моменталните услови на експлоатација. Врз основа на таа анализа, ги избираме посебните цели кон кои ќе се стремиме, како и средствата за остварување на тие цели, засновани на стремежите и идеите кои нè придвижуваат. Тие средства, тие алатки за дејствување, најпрво мора да вклучуваат начини на обзнанување на нашите цели, стремежи и идеи на други, со цел да најдеме поединци по афинитет, луѓе со кои ќе можеме да создаваме проекти за дејствување. Во тој правец, се стремиме до креираме прилики за средби и дискусии, во кои сличностите и разликите ќе бидат разјаснети, во кои отфрлањето на лажни единства ќе дозволи создавање на вистински афинитети - ќе се развие вистинско знаење за тоа дали и како можеме да работиме заедно. Ваквите методи дозволуваат проектуалноста на поединците во револт да стане сила во движење, елемент кој ќе движи кон инсурекционистичко раѓање. Бидејќи афинитетот е основата на односите кои ќе ги користиме во нашето дејствување, неформалноста е нужна - само така нејзините форми ќе бидат израз на реални потреби и стремежи.

Така, нашиот стремеж да создадеме востание нè придвижува да одбиеме секаква формална организација, секаква структура заснована на членство и на обидот да се синтетизираат поединечните борби под едно формално водство - она на организацијата. Сите такви структури на синтеза делат некои заеднички карактеристики. Имаат формална теоретска основа, серија на доктрини кон кои од сите членови се очекува да се приклонат. Бидејќи таквите групи имаат потреба од масовност, таа теоретска основа тежнее да се сведе на најмалиот заеднички содржател - сет од поедноставени изјави, без никаква длабочина на анализата и со догматска тендеција, која спречува каква било длабока анализа. Тие исто така имаат и формална практична ориентација - специфичен начин на дејствување, преку кој групата во целост определува што ќе се прави. Потребата која ја имаат таквите групи да ги синтетизираат различните борби под нивна капа - до степен до кој ќе успеат во тоа - води кон формализација и ритуализација на борбите, на тој начин поткопувајќи ја креативноста и фантазијата и претворајќи ги различните борби во прости средства за промоција на самата организација. Од сево ова станува јасно дека, без оглед на тоа какви изјави ќе дава таквата организација во поглед на стремежот кон востание и револуција, во суштина нејзината прва цел е да го зголеми своето членство. Важно е да се разбере дека овој проблем може да постои дури и кога никаква структура не била создадена. Кога анархизмот се промовира себеси на евангелистички начин, јасно е дека формалната теоретска основа ќе ја наметне својата ригидност врз флуидноста на идеите, која е неопходна за развивање на реална анализа. Во таква ситуација, практичната ориентација, односно методите на дејствување, исто така стануваат формализирани - треба само да се погледнат ритуализираните судири преку кои толку многу анархисти тежнеат да ја распространат својата порака. Единствената цел на која ѝ служи оваа привидно неформална формализација е да се обиде да убеди различни луѓе во борбата дека треба да се нарекуваат себеси анархисти, односно да ги синтетизира борбите под водството на црното знаме. Со други зборови, да се собере бројно членство за оваа формална неорганизација. Посегнувањето по медиумите со цел да се објасни кои се анархистите се чини дека го засилува овој начин на интеракција со другите екплоатирани кои се во борба, бидејќи одново ја враќа одвоеноста на анархистите од останатите кои се експлоатирани од ова општество и остава впечаток дека анархистите имаат некакво посебно разбирање на нештата, кое де факто ги прави авангарда на револуцијата.

Оттаму, во стремежот да креираме инсурекционистички проект, сакаме да се организираме неформално: без формална теоретска основа, за да можат идеите и анализите да се развиваат без препреки на начин кој дозволува да се разбере постоечкото и да се дејствува против него, како и без формална практична ориентација, за да можеме да дејствуваме со интелигентна проектуална спонтаност и креативност. Важен аспект на таквата неформална организација би бил создавање мрежа на сличномислечки поединци. Оваа мрежа би се засновала на реципрочно меѓусебно познавање, кое би налагало искрени и директни дискусии за идеите, анализите и целите. Целосно сложување не би било неопходно, но вистинско разбирање на разликите би било. Целта на оваа мрежа не би била регрутирање членови - тоа не би била организација со членство - туку развивање методи за интервенирање во различните борби во инсурекционистички дух, како и координирање на таквите интервенции. Основата за учество би бил афинитетот, односно капацитетот да се дејствува заедно. Тој капацитет се изродува од тоа да знаеме каде да се пронајдеме едни со други, како и од тоа заедно да ја проучуваме и анализираме општествената ситуација, со цел заедно да се придвижиме кон акција. Бидејќи не би постоела формална организација на која би можеле да се приклучиме, оваа мрежа би се ширела само врз основа на вистински афинитет на идеи и на практика. Оваа неформална мрежа би се состоела од алатки кои би ги развивале во текот на дискусиите за општествената анализа и на методите за интервенирање во борбите кои ќе ги создаваме.

Таква мрежа во основа е начин поединците и малите групи да ги координираат своите акции. Вистинската точка на акција е групата на афинитет. Групата на афинитет е неформална, привремена група заснована на афинитет - значи на вистинско меѓусебно познавање - која се здружува за да оствари определена цел. Афинитетот се развива преку продлабочување на меѓусебното познавање: преку сознанието како другиот размислува за општествените проблеми и за методите на интервенција кои ги смета за соодветни. Вистинскиот афинитет не може да се базира на најмалиот заеднички содржател, но мора да вклучува реално разбирање на разликите и сличностите помеѓу оние кои се вклучени, бидејќи само во познавањето на нашите разлики можеме да откриеме како навистина можеме да дејствуваме заедно. Бидејќи групата на афинитет се здружува поради конкретна, наведена цел, таа е привремена формација, која престанува да постои, штом целта е остварена. На тој начин останува неформална и без членство.

Со една таква неформална основа, штом препознаеме дека нашата сопствена слобода ќе остане осиромашена сè додека господарите и натаму ги контролираат условите во кои повеќето луѓе живеат, лишувајќи ги од способноста слободно да ги определат сопствените животи, ќе препознаеме и дека нашето лично ослободување зависи од интервенцијата во борбите на екплоатираните класи генерално. Но, нашето вклучување не е евангелистичко - пропагандистичкиот метод би нѐ сместил на исто ниво со политичките движења, а ние не сме ниту политичари ниту активисти, туку поединци кои си ги сакаат своите животи назад и со таа цел преземаат акции за себеси, заедно со други. Затоа и не им нудиме никаква анархистичка организација на експлоатираните, ниту доктрина на која треба да се потчинат. Она кон што се стремиме е да ја поврземе нашата конкретна борба како анархисти со борбата на другите експлоатирани, преку охрабрување на самоорганизација, самоопределување, отфрлање на делегирањето и на каков било вид преговори, приклонување кон или компромис со моќта, како и практика заснована на директна акција и на непходноста од напад против структурите на моќ и контрола. Поентата е да поттикнеме и да учествуваме во конкретни напади против определени аспекти на државата, капиталот и различните структури и апарати на контрола. Бидејќи нашата цел е да се бориме против сопствената експлоатација заедно со други експлоатирани поединци - секако, со перспективата на тежнеење кон востание - не може да има гарантирање на никакви резултати; без организација која ќе се стреми да регрутира членови, нема зошто да бараме омасовување. Нема начин да се предвиди крајот. Но, иако немаме никакви гаранции, никаква сигурност околу остварувањето на нашата цел, успехот не е примарната причина за нашата борба. Примарната причина е тоа дека ако не се дејствува, гарантиран ни е поразот на празна и бесмислена егзистенција. Дејствувањето со цел да си го вратиме сопствениот живот назад само по себе значи дека веќе си го враќаме на полето на борбата, дека стануваме креатори на сопствената егзистенција, макар во константна битка со монструозниот поредок кој е решен да нè уништи.

*** Зошто сме инсурекционистички анархисти

 - Бидејќи се бориме, заедно со „непривилегираните“, за да ги ослабнеме, и најпосле да ги уништиме условите на експлоатација, наметнати од страна на „привилегираните“.

 - Бидејќи сметаме дека е возможно да придонесеме кон развојот на борбите кои спонтано се појавуваат насекаде и кон нивно претворање во масовни востанија, односно, фактички револуции.

 - Бидејќи сакаме да го уништиме капиталистичкиот поредок во светот, во кој, благодарение на компјутерската наука, реструктуирањето стана технолошки корисно за никој друг, освен за управниците со класната доминација.

 - Бидејќи сме за моментален и деструктивен напад против структурите, организациите и поединците на Капиталот и Државата.

 - Бидејќи конструктивно ги критикуваме сите оние кои се во положба на компромис со моќта, верувајќи дека револуционерната борба е невозможна во овој период.

 - Бидејќи, наместо да чекаме, решивме да се придвижиме кон акција, дури и ако е не е најдобро време за тоа.

 - Бидејќи сакаме да ставиме крај на оваа состојба на работите веднаш, наместо да чекаме додека условите ја направат возможна трансформацијата. Тоа се причините зошто сме анархисти, револуционери и инсурекционисти.


#title За проектуалноста
#author Волфи Ландстрајкер
#LISTtitle За проектуалноста
#SORTauthors Волфи Ландстрајкер (Wolfi Landstreicher)
#SORTtopics анархизам, инсурекционизам
#date 2003
#source *Willful Disobedience* Vol. 4, No. 1. [[http://theanarchistlibrary.org/library/various-authors-willful-disobedience-volume-4-number-1][theanarchistlibrary.org]]
#lang mk
#pubdate 2015-02-15T23:57:13
#notes Наслов на оригиналот: <em>On Projectuality</em> Превод: Стефан Симоновски




<quote>
„Анархизмот... е начин на сфаќање на животот, а животот... не е нешто дефинитивно: тој е влог кој мораме да го играме ден за ден. Кога наутро ќе се разбудиме и ќе стапнеме наземи, мораме да имаме добра причина да станеме. Ако немаме, не менува ништо дали сме анархисти или не... А за да имаме добра причина, мораме да знаеме што сакаме да направиме...“ - Алфредо М. Бонано
</quote>


Можеби еден од најтешките концепти кои сум се обидел да ги изразам во <em>Willful Disobedience</em> е оној на анархистичката проектуалност. Тешкотијата при изразувањето на овој концепт не потекнува само од фактот дека светот е необичен. Многу позначаен е фактот дека самиот концепт се наоѓа во тотална спротивставеност со начинот на кој општествениот поредок нѐ тренира да постоиме.

Во ова општество, нѐ учат на животот да гледаме како на нешто што ни се случува, нешто што постои надвор од нас, нешто во што сме фрлени. Меѓутоа, не ни е кажано дека тоа е резултат на еден процес на лишување, па оттаму ова отуѓување ни делува природно, како да е неизбежна последица на тоа да се биде жив. Кога животот се согледува на овој начин, големото мнозинство луѓе едноставно се справуваат со околностите како што тие се јавуваат, најчесто едноставно прифаќајќи ја својата судбина, повремено протестирајќи за одредени нешта, но точно на онакви начини кои ги дозволува прифаќањето на однапред детерминираното, отуѓено постоење. Некои луѓе заземаат поенергичен пристап кон ова отуѓено постоење. Наместо само да се справуваат со околностите како што тие се јавуваат, тие настојуваат да го реформираат отуѓеното постоење според програмски нацрти, создавајќи шаблони за модифицирано постоење, но кое и понатаму е однапред детерминирано и на кое поединците треба да се прилагодат.

Примери од обете тенденции можат да се најдат во рамки на анархистичкото движење. Првата тенденција може да се воочи кај оние анархисти кои револуцијата ја согледуваат како настан кој се надеваат дека на крај ќе се случи кога масата ќе се крене, и кои во меѓувреме се соочуваат со своите животи со еден вид прагматичен, непосреден пристап. Принципиелната анархистичка практика се смета за „невозможна“ и се жртвува за сметка на подобрувањето на непосредните услови „преку сите неопходни средства“ - вклучувајќи судски спорови, петиции до властите, поттикнување легислативи и така натаму. Втората тенденција се манифестира во програмските перспективи, како платформизот, либертаријанскиот муниципализам и анархосиндикализамот. Овие перспективи водат кон редуцирање на револуцијата на прашање за тоа како да бидат менаџирани економските, политичките и општествените институции кои ги контролираат нашите животи. Рефлектирајќи ги методите со кои луѓето се соочуваат со отуѓеното постоење, ниту еден од овие методи не го предизвикува таквото постоење.

Анархистичката проектуалност започнува со одлуката одново да се присвои животот, овде и сега. Оттаму, таа веднаш и насилно го разоткрива и предизвикува процесот на лишување кој ова општество го наметнува, и се стреми да ги уништи сите институции на доминација и експлоатација. Оваа одлука не се заснова на тоа дали ова повторно присвојување набрзо може да се оствари или не, туку на фактот дека го препознава како првиот и апсолутно нужен чекор за отворање можности за целосна трансформација на постоењето. Оттаму, кога зборувам за анархистичка проектуалност, зборувам за начин на соочување со животот и борба во која активното одбивање на отуѓеното постоење и повторното присвојување на животот не се некои идни цели, туку се моменталниот метод на делување во светот.

Анархистичката проектуалност не може да постои како програма. Програмите се засноваат на идејата за општествениот живот како нешто одвоено од поединците кои го создаваат. Тие дефинираат каков треба да биде животот и настојуваат поединците да ги вметнат во таа дефиниција. Од таа причина, програмите имаат мал капацитет да се справат со реалноста на секојдневниот живот и се стремат да се соочат со околностите на живеење во ритуализиран и формализиран манир. Наместо тоа, анархистичката проектуалност постои како свесно живеена тензија кон слобода, како непрекината секојдневна борба за откривање и создавање начини за детерминирање на сопственото постоење заедно со другите во некомпромитирачка спротивставеност на сета доминација и експлоатација.

Анархистичката проектуалност се судира со непосредните околности на отуѓеното секојдневно постоење, но го одбива посредниот прагматизам изразен преку „со сите можни средства“, наместо тоа создавајќи средства кои веќе во самите себе ја содржат целта. За да појаснам на што мислам, ќе дадам еден хипотетички пример. Да го земеме проблемот со полицијата. Знаеме дека полицијата упаѓа во животите на сите угнетени. Тоа не е проблем кој може да се игнорира. А се разбира, како анархисти, посакуваме полицискиот систем да биде уништен во својот тоталитет. Програмскиот пристап кон ова би се стремел да започне од идејата дека мораме да ги одредиме основните корисни задачи кои полицијата наводно ги извршува (контрола или задушување на „антосоцијалното“ однесување, на пример). Потоа мораме да се обидеме да создадеме самоуправувачки методи за извршување на овие задачи без полиција, правејќи ја непотребна. Прагматичниот, посредувачки пристап, пак, едноставно би ги испитал сите испади и сета свирепост на полицијата во обид да изнајде начини тие да се поправат - преку тужби, преку формирање граѓански одбори за ревизија на работата на полицијата, преку предлози за построга законска контрола на полицијата итн. Меѓутоа, ниту една од овие методологии не ја доведува во прашање полицијата како таква. Програмската методологија едноставно повикува полициската работа да стане активност на општеството како целина, спроведувана на самоуправувачки начин, наместо таа да биде задача на специјализирана група. Прагматичниот, посреден пристап, всушност се сведува на тоа да се создаде полиција на полицијата, а со тоа и да се зголеми нивото на полициска контрола на општеството. Приодот на анархистичката проектуалност би започнал со апсолутното отфрлање на полициската работа како таква. Проблемот со полицискиот систем не е дека тој е систем одвоен од остатокот на општеството, ниту пак дека е подложен на испади и свирепост (не занемарувајќи го нивното значење). Проблемот со полицискиот систем е инхерентен на она што тој е: систем за контрола или задушување на „антисоцијалното“ однесување, односно за конформирање на поединецот на потребите на општеството. Оттаму, прашањето кое се поставува е како да се уништи полицискиот систем во неговиот тоталитет. Тоа е почетната точка за развивање специфично делување против полициската активност. Мора да се направат јасни поврзувања помеѓу секоја гранка од системот на општествена контрола. Мораме да ги поврземе затворските борби и борбите на угнетените онаму каде што живеат (вклучувајќи ја и нужноста од илегалност како начин да се преживее со одредено достоинство во овој свет). Мораме да ја разјасниме поврзаноста помеѓу полицискиот систем, правниот систем, затворскиот систем, воената машина - со други зборови, помеѓу секој аспект на системот за контрола преку кој се одржува моќта на капиталот и државата. Тоа не значи дека секоја акција и изјава би требало експлицитно да изразува целосна критика, туку повеќе дека таа критика ќе биде имплицитна на методологијата која се користи. Оттаму, нашата методологија ќе биде методологија на директна акција и напад. Алатките на полициската контрола насекаде нѐ опкружуваат. Не е тешко да се најдат мети. Земете го, на пример, распространувањето на видео камери низ општествениот простор...

Но, ова едноставно е пример за да се разјаснат нештата. Всушност, анархистичката проектуалност е „на нож“ со постоечкото, како што тоа толку прекрасно го изрази еден другар - начин на соочување со животот. Но бидејќи човечкиот живот е живот со други, повторното преземање на животот овде и сега мора да значи и повторно преземање на нашиот живот заедно. Значи развивање односи на афинитет, пронаоѓање соучесници за изведување на нашите проекти според наши услови. А бидејќи поентата на проектуалноста е да се ослободиме овде и сега од пасивноста која општеството ни ја наметнува, не можеме само да чекаме шанса да ги изнесеме овие луѓе на нашиот пат. Оваа поента е особено значајна во денешно време, кога јавниот простор станува сѐ понадгледуван, приватизиран или ставен под државна контрола, каде што случајните средби кои имаат некакво значење се сѐ помалку можни. Желбата да најдам соучесници е она што ме поттикнува да го објавувам <em>Willful Disobedience</em>. Но потребни се и други проекти. Земањето назад на просторот - на една вечер или на поредовна основа - за средби и дискусии, создавањето ситуации каде што може да се открие и развие вистинско познавање едни со други, се од клучно значење. И тоа не може да биде ограничено на оние кои се нарекуваат анархисти. Нашите соучесници можат да се најдат секаде помеѓу угнетените, онаму каде што има луѓе на кои им е преку глава од нивниот живот, кои повеќе немаат вера во постојниот општествен поредок. Од таа причина, откривањето начини за апропријација на јавниот простор, за интеракција лице в лице, е клучно за развојот на практика на проектуалност. Но во овој случај, клучна цел на дискусијата не е да најде „заеднички терен“ помеѓу сите засегнати. Таа повеќе е насочена кон откривање специфични афинитети. Оттаму, дискусијата мора да биде искрена, јасен израз на индивидуалните проекти и цели, на индивидуалните соништа и желби.

Накратко, анархистичката проектуалност е практичното препознавање во животот на поединецот дека анархијата не е само цел во далечната иднина, идеал кој се надеваме да го искусиме во некоја далечна утопија. Посуштински, тоа е начин на соочување со животот и борба, начин кој нѐ доведува во опозиција со светот каков што е. Тоа е зграпчување на нашите сопствени животи како оружје и како влог кој треба да го одиграме наспроти постоењето кое ни е наметнато. Кога интензитетот на нашата страст за слобода и желбата нашите животи да ги направиме наши нѐ поттурнува да живееме на поинаков начин, сите средства и методи кои овој свет ги нуди престануваат да бидат привлечни, бидејќи сѐ што можат да направат е да ја прилагодат машината која ги контролира нашите животи. Кога ќе се одлучиме на изборот да престанеме да бидеме запчаник, кога ќе го направиме изборот да ја уништиме машината наместо да продолжиме да ја прилагодуваме, завршува пасивноста и започнува проектуалноста.


#title Големата експлозија
#author Луси Лару
#SORTauthors Луси Лару
#SORTtopics феминизам, панк, riot-grrrl
#lang mk
#pubdate 2014-12-16T22:33:50



Јас сум заебана. Да. Опасна кучка. Тоа сум јас. Го раскурцав Исус низ пустината. Го наговорив Луцифер да се побуни, а потоа го наговорив Михаел, архангелот, да го протера Луцифер од рајот. Јас сум првиот создавач/уништувач. Ја доев Кали. Ги заразив Евреите со лепра и го предупредив Рамзес за тоа. Ја извлеков Венера за коса од водата и ја натерав да сврши. Ги убив родителите на Ромул и Рем и ги испратив близнаците во дивината. Оставив волчицата да ги одгледа. Ја извајав Шила-на-гиг. Артемида и Дијана научија сè што знаат од мене. Јас сум Црната Атeна.

Бев инспирација за Хомер. Шекспир сè должи на мене. Гете ги заснова Фауст и Ѓаволот на мене. Јас ги упатив Нордијците кон Исланд и им кажав што да напишат во своите саги. Брајам Бору беше мој ученик. Јованка Орлеанка ми беше љубовница. Ержебет Батори и Владимир Дракула ме величаат. Папата Грегориј знаеше кој е газда. Свети Петар се плашеше од моите посети, но најдобро лижеше.

Черчил, Рузвелт, Сталин и Хитлер ми се додворуваа. Иди Амин цвикаше пред мене. Мао, Маркос и Сухарто ми го нудеа нивното првороденче. Кенеди и Никсон ме опсипуваа со подароци. Им реков да се носат и ги оставив на Сем Гианчана. Сем само сакаше да ги ебе оние што ги ебеа Џек и Боби. Мартин и Малколм дојдоа кај мене, ги изебав и ги избркав. Џорџ Валас дојде исто така. Го осакатив копилето.

Џими, Џенис и Џим; Лени, Џон и Фреди. Сите ме бараа. Сите ги изебав и ги оставив тие да го изберат оружјето. Џуди беше толку слатко дете, а исто и Џорџ Ривс и Еди и Нико и Енди и Монтгомери Клифт, душо. Е па, сите ги сјебав. Лиз никогаш нема да се опорави. На Брендан Бехан му го дадов првото пиво. Бротиган и Хемингвеј ми се должници. Сид и Дарби сè уште ме посетуваат, ќе се пукнат и стонираат. Јас бев првиот панкер. Чарли Менсон ме праша како се спелува H E L T E R S K E L T E R. Мерлин Менсон е ништо без мене како негов менаџер. Френк Синатра работеше по мое или воопшто не работеше. Дин Мартин го учукав у гла’а. Мик и Кит, Пејџ и Плант, Тајлер и Пери постојано чукаат на мојата врата. Јас му дадов хероин на Вилијам С. Бароуз и нанишанив со пиштолот за него.

Го испратив Вилхелм Рајх да се бори со НЛО. Го засновав Росвел. Ја користам Area 51 како место за приватен одмор. Хангарот 18 е реплика на мојот подрум за снимање. ЦИА одговара пред мене. Јас ги дизајнирав костумите на Луѓето во црно. Јас на Греј им ја кажав насоката кон Земјата. Јас ги исцртав Наска рамнините. Јас го посрав Стоунхенџ. Круговите во житата се места каде што јас сум мочала. Моите менструации обликуваат лавиринти.

Австралиските Абориџини патуваат во Времето на сништа за да зборуваат со мене. Јас ги научив Маорите да тетовираат. Јас бев првиот ловец на глави. На Велигденските острови има мои портрети. Ги турнав со крајот на мојата рака. Се капам во Ел Њино. Кракатоа беше посткоитален чад. Врвот Фуџи е една од моите цицки, врвот Шаста е другата.

Сите бојни полиња се облеани со мојата менструална крв. Јас сум нуклеарна, биолошка и хемиска. Level 4 е недоволна заштита за мене. Јас ја измислив Жешката зона. Ја измислив еболата од заебанција. ХИВ и Шпанскиот грип ми се хоби. Го имам лекот за рак. Иперитот е слаба копија на она што го има во мојот арсенал. Јас ја напишав книгата за фузија и хидрогенско гориво. Одам до Плутон и назад за онолку време колку што тебе ти треба да поминеш прометна улица.

Ти кажав ли дека сум заебана? Опасна кучка? Ти кажав ли која сум? Јас бев првата Riot-Grrrl. Проповедав моќ на дундата. Светот виси на крајот од ланец кој е поврзан со пирсовите на моите брадавици. Имам ампаланг низ мојот клиторис. Јас ги родив Плејадите, седумте девојки. Серам планети. Во еластичните набори на мојата лабија ги имам закопано сите тајни на универзумот. Сè прекрив со црвена глина. Јас сум Големата експлозија.


#title Индустријализмот и припитомувањето
#author Џон Зерзан
#SORTauthors Џон Зерзан (John Zerzan)
#SORTtopics индустријализам, индустриска револуција, историја, лудизам
#source John Zerzan, *Elements of Refusal*, CAL Press 1999 (1st Edition, 1988).
#date 1977
#notes Наслов на оригиналот: "Industrialism and Domestication". Првпат објавено во  *Fifth Estate*, октомври-ноември 1977. Превод: Стефан Симоновски.
#lang mk


Модерните концепти за поделба на работата, прогресот, идеологија и работничкото движење настанале напоредно со ширењето на капитализмот и фабричкиот систем. Динамиката на она што Хобсбаум (E. J. Hobsbawm) го нарече „најдлабока промена на човековиот живот“ во пишаната историја - особено причините кои стоеле зад тоа - го објаснува наследството и значењето на тие институции. Не изненадува што јадрото на Марксовите мисли најдобро може да се согледа во лице на стварноста на Индустриската револуција.

Англија од 18 век, земјата во која сѐ започнало, одамна го надминала феудализмот. Сепак, капиталистичките општествени односи сѐ уште не можеле да воспостават дефинитивна хегемонија. Гвин Вилијамс (Gwyn Williams) забележал дека е тешко да се најде барем една година без некој народен бунт; „Англија од 18 век пред сѐ била земја на толпата“, пишува тој. Истражувајќи ја состојбата на почетокот на векот, Питер Ласлет (Peter Laslett) забележал дека, според општото уверување, работните луѓе имале статус на пролетери и дека „како што секому било јасно“, насилството било постојана закана за општествениот поредок.

Ласлет (Laslett) забележува дека оттогаш започнува и оградувањето на земјата, која претходно била обработувана и користена заеднички, што го „уништувало комуналистичкиот дух ширум рурална Англија“. До 1750 година повеќе немало значајни имоти во сопственост на селани; на најголем дел од земјата работеле селани-закупци или земјоделски наемни работници. Ештон (T.S. Ashton), авторот на класичната економска историја на Англија од 18 век, го идентификува клучниот елемент на тој развој воочувајќи дека „оградувањето било пожелно макар само затоа што заедничкиот посед значел <em>нередовна</em> работа“, како што нашироко се верувало. Во секој случај, од Британија, каква што била во 18 век, ни доаѓаат голем број извештаи кои зборуваат за тоа дека народот бил „многу склон на бунтови“. (Хобсбаум)

Преовладувачкиот облик на производство во тоа време бил домашната работилница или „услужното производство“; работниците производите ги изработувале дома, а капиталистите главно биле трговци кои ги снабдувале со суровини и ги продавале готовите производи. Занаетчиите на почеток имале свој алат, но потоа почнале да го изнајмуваат. Во секој случај, односот кон „средствата за производство“ им пружал значајна стратешка предност. Ненадгледувани, работејќи за неколку газди и самостојно располагајќи со своето време, тие луѓе успевале да одржат одреден степен на незавиност. „Лудизмот бил движење на квалификувани луѓе од мали работилници“, нѐ потсетува Томсон (E.P. Thompson). Иако се појавуваат на крајот од периодот со кој овде се занимаваме (1810-1820), лудитите биле разбивачи на машини <em>par excellence</em> - плетачки, ткајачи и предачи, олицетворение на релативната автономија и непријателскиот став кон работодавците, типични за слободните занаетчии.

Многу коментатори се занимавале со независноста на таквите работници, како што се ткајачите на рачните разбои. Извештајот на Магериџ (Muggeridge) за занаетчиите од Ланкашир го изнесува увидот дека тој вид на работа „развива длабока љубов кон независноста... така што работникот го прави единствен господар на сопственото време и единствен водач на неговото делување“. Тие работници исклучително ја ценеле својата неврзаност и правото да применуваат решенија по свој избор, наспроти стандардизацијата којашто ја донела новата фабричка вработеност (која почнала сериозно да се развива околу 1770 година). Вит Боуден (Witt Bowden) забележува дека претходниот процес на производство често „на работникот му пружал вистинска можност преку работата да ја изрази својата личност“ и дека во тој период пред специјализацијата, занаетчијата често можел да ги следи своите „уметнички концепти“.

Еден набљудувач, кој не бил од работничката класа, Малахи Постлвајт (Malachy Postlewayt, околу 1750), заклучил дека високиот квалитет на производството во Англија треба да се препише на тоа што „луѓето често се одмораа на некој свој начин“. Други ја издвојувале работничката контрола над времето како исклучителна закана по авторитетот, но и профитот; Ештон пишува дека „речиси универзалната практика на кратка работна недела е многу загрижувачка“, предупредувајќи, во манир на надзорник, дека „не се мрзливите оние кои нанесуваат штета на општото добро туку оние кои работат половина работно време“. Ако ништо друго, Ештон сфатил во што е работата кога заклучил дека „слободното време, по сопствен избор, стои мошне високо на листата на работнички вредности“. Советот на Вилијам Темпл (William Temple, 1739), дека работниците треба да се зауздаат и насочат на работа, така што ќе бидат присилени подолго да работат, колку што е тоа физички можно, „заради обезбедување сѐ што е неопходно за живот“, е типичен израз на фрустрација на владејачката класа од тоа време. Искуството на Темпл со бунтовните ткајачи од Глостершир го навело да се согласи со тврдењето на Артур Јанг (Arthur Young) дека „само на идиоти не им е јасно дека пониските класи мораат да се држат во сиромаштија за воопшто да работат“ (1789).

Текстилните занаетчии инсистирале на своите методи. Тоа, понекогаш, подразбирало буквално уништување на готовите производи, но и примена на уште едно оружје - проневера на суровините кои им биле доверувани. Како што известува Ештон, „Испитувањето на мерките преземени заради спречување на проневерата и пречекорувањето на роковите за враќање на материјалите, укажува на прогресивен раст на изречените казни“. Според Водсворт и Ман (Alfred P. Wadsworth и Julia de Lacy Mann), во текот на целиот 18 век „спроведувањето мерки против проневера... далеку заостанувало зад зборот на законот“.  Ефикасноста на законот била ограничена од „големото незадоволство на ткајачите и работниците“, на кои иследниците им одредувале казни, како и од фактот дека прекршоците било тешко да се октријат без редовна контрола. Студијата <em>Историја на производството на волнени ткаенини</em> на Џејмс (John James) го повторува тој увид: „Претставниците на законот... и покрај соодвените докази го одложувале покренувањето обвиненија и изрекување казни заради проневера или лажни калеми, доколку на тоа не исистирала највисоката судска власт.“

Водсворт и Ман во проблемот со проневерата забележале врска помеѓу преовладувачката „работна етика“ и доминантниот облик на производство: „Фактот дека огромното мнозинство луѓе... едноставно никогаш не се сретнало очи во очи со своите работодавци и затоа не ни имало чувство за правото и светоста на сопственоста. Домашните работници од 18 век, кои живееле далеку од ограничувањата на фабриката, работилницата и погледот на газдата, секогаш биле во искушение да ги поништат неповолните спогодби на кои инсистирале работодавците.“

Независниот занаетчија бил закана за класата на работодавци, затоа што цврсто се држел до своите права: на пример, своите добро познати склоности да ги одбие „материјалните стандарди повисоки од оние од фабричките градови“, како што тоа го изразил Томсон, или правата „сам да го бере своето овошје, зеленчук и цвеќе, во голема мера да го избегне ширењето на индустриската напаст и загадување, како и слободно да се збира со своите колеги и соседи за време на вечерата“.

Томсон како добра илустрација на карактерот на домашните работници од Јоркшир ја воочил „нивната дрскост и независност“. Според локалниот историчар Френк Пил (Frank Peel), тоа биле „луѓе кои никому не ги симнувале своите шапки, одбивале послушност на кој било големопоседник или парох или посредник помеѓу нив“.

Осврнувајќи се на некои специфичности на бунтовите од предфабричкиот период во Англија, Ештон приложува добар вовед:

„Чамџиите од Тајн се побуниле после слабата жетва од 1709 година. Кога 1727 цените на храната нагло пораснале, рударите од рудникот за калај во Корнвол ги ограбиле амбарите за жито во Фалмут, а рударите од рудникот за јаглен во Сомерсет со крампови го растуриле патот кон Бристол. Десет години подоцна, рударите од Корниш се собрале во Фалмут за да спречат запленување на пченката, а наредната сезона избувнал бунт во Тајвертон. Гладта од 1739-40 довела до бунтови во Нортамберленд и Дарам, во кои по сѐ изгледа жените ја имале водечката улога: биле грабнати бродови, складиштата биле опустошени, а гилдата во Њукасл срушена до темел. Истовремено, пријавени биле напади на трговците со пченка во северен и јужен Велс. Помеѓу 1748 и 1753 се случиле слични настани во неколку делови од земјата; а 1756 година, тешко дека имало некој округ од кој во Министерството не пристигнувале известувања за рушење на млинови за пченка и квекерски домови или за грубо постапување кон пекарите и трговците со пченка. И покрај драконските мерки, истото тоа се повторувало во секоја од подоцнежните кризи: 1762, 1765-67, 1774, 1783, 1789, 1795 и 1800 година.“

Таа подготвеност за директна акција сведочи за судирите кои ја потресувале текстилната индустрија, толку важна за Англија и развојот на капитализмот; во својата <em>Историја на индустријата за волна</em>, Барнли (James Burnley, 1889) тврди дека „незадоволството со векови е преовладувачки став кај работниците во индустријата за волна“. Кон тоа во прилог говорат и народните балади од тоа време, како и бунтот на лондонските ткајачи од 1765 година, кој предизвикал паника помеѓу членовите на владата. <em>Историја на индустријата за волна и волнени ткаенини</em> (1921) на Липсон (Lipson) дава многу примери за робусната борба на домашните текстилни работници, како што бил штрајкот на ткајачи од 1728 година, кој требало да биде смирен со состанок помеѓу водачите на штрајкот и работодавците. Но, „толпата провалила во просторијата во која се воделе преговорите, ги спречила трговците да побегнат низ прозорците и ги принудила да ги прифатат сите нивни барања.“ Да го погледнеме и продолжението на извештајот на Липсон:

„Ткајачите од Вилтшир биле исто така познати по немирниот карактер и сировото насилство со кое одговарале на неправдите кои им биле нанесувани. 1738 година, се собрале со бунтовнички намери во селата во околината на Бредфорд и Троубриџ и ја нападнале куќата на еден трговец кој ја турнал цената на ткаењето. Му ја искршиле вратата, ги запалиле и уништиле сите залихи од подрумот, испиле вино колку што можеле, а потоа ги превртиле бочвите и на крај уништиле голема количина суровини и алат. Како дополнение на тој подвиг, изнудиле ветување од сите трговци од Мелкшем дека ќе плаќаат 15 пени за јард ткаење... Други големи немири избувнале во Бредфорд (Вилтшир) 1752 година. Триесет ткајачи биле уапсени и затворени; следниот ден, се собрале околу илјада ткајачи, вооруежени со мотки и огнено оружје, кои ги претепале стражарите, провалиле во затворот и ги ослободиле своите другари.“

Слично на тоа, 1745 година Кеј (J.P. Kay) бил протеран од Лидс, а потоа 1753 од Бери, по избувнувањето на насилства во окрузите во кои бил применет неговиот изум - летачкиот чун за механички разбој.

Водсворт и Ман наведуваат еден извештај од Високиот манчестерски офицер за „големи бунтови, немири и метежи“ на крајот од четириесеттите година на 18 век, во кој стои дека „по 1750 година бунтовите заради храна и спорови во индустријата станале сѐ почести“, а дека во Ланкашир (областа со која се занимава нивната студија) избувнувале буквално секоја година. Овие историчари известуваат и за „немири и насилство во сите делови од земјата“ во средината на педесеттите години; Манчестер и Ливерпул често биле под узбуна, а „во сопственичката класа владеела паника“.

По спорадичните востанија, како во Манчестер 1762 година, помеѓу 1764-68 бунтовите избувнувале речиси во секој дел од земјата; како што тоа го изразил кралот Џорџ во 1776, „духот на најдрскиот бунт во најразлични делови од земјата се одметна во насилство од најкриминална природа“. Иако разбивањето механички разбои во 1727 било прогласено за најтежок престап, во залудниот обид да се заузда работничкото насилство, Хобсбаум избројал 24 инциденти во кои надниците и цените биле изнудени токму со таков вид на бунтовничка деструкција и тоа само во текот на 1766 година.

Спорадични бунтови избувнувале и во текот на 1769, како бунтот против воведувањето повеќестрана предилка („spinning jenny“), кога дошло до напад на пронаоѓачот Харгривс (Hargreaves), додека во Освалдтистл и Блекбурн, во обид да се уништат омразените машини, луѓето запалиле повеќе згради. 1722 година започнува сосема нова ера. На пример, 1775 морнарите од Ливерпул, како одговор на намалувањето на надниците, кренале во „грабеж на куќите на газдите, истакнувајќи ’крваво знаме‘ и извлекувајќи на брегот топ од кој пукале на Берзата“. (Водсворт и Ман)

Ширењето на антимашинските востанија од 1779 довело до уништување на стотици направи за предење и ткаење кои биле премногу големи за домашна употреба. Чувствата на бунтовниците наидувале на широк одѕив, што го покажуваат документите за апсење на рудари, клинари, физички работници, дрводелци - вистински примерок од целата индустриска популација. Работниците со право се жалеле дека помалите машини се „во рацете на сиромашните, а големите ’патентни машини‘ во рацете на богатите“ и дека „помалите (текстилни) машини се подобри за работа отколку големите“.

Овој список, нужно нецелосен, би можел лесно да се прошири со извештаите за бројните востанија од почетокот на 19 век, кои, по сѐ судејќи, наидувале на голема народна поддршка. Но, можеби најдобра илустрација, која би можела да послужи како заклучок на овој пресек на случувањата, се следниве редови од отвореното писмо на голстерширските стрижачи на овци од 1802 година: „Слушнавме од некаде дека си набавил машини за стрижење и ако не ги отстраниш за две недели, ние ќе ги отстраниме наместо тебе, сметај на тоа, куче проклето.“

Овој краток осврт на агилноста на пролетаријатот од 18 век, може да помогне да се согледа свесната мотивација која стоела зад воведувањето на фабричкиот систем. Сидни Полард (Sidney Pollard) ја воочил потребата на капиталистите за „разбивање на општествените врски кои селаните, занаетчиите и градската сиромаштија од 18 век ги држеле заедно во опозиција на новиот поредок“. Полард увидел и некои суштински црти на тој систем на припитомување, имено дека газдите „зависеле од работата на безбројните мали, домашни работилници, кои никој не ги надгледувал, ниту можел да ги надгледува“. Таа „некомпатибилност“, заклучил, „морала да произведе тензии и да ги принуди трговците да побараат нови начини на производство, преку кои би ги наметнале своите управувачки достигнувања и практики.“

Таа нагласена свесност за суштинската недоволност на постоечките сили на контрола добро ја изразил и Дејвид Ландс (David Landes): „Може да се разбере зошто мислите на работодавците се завртеле кон работилниците, во кои луѓето би работеле заедно под будна контрола, како и кон машините, кои би го решиле проблемот со недостиг на човечка работна сила и истовремено би ја уништиле дрскоста и расипаноста на луѓето“. Според Водсворт и Ман, многу работодавци навистина биле убедени дека „земјата ќе пропадне, доколку сиромашните - односно, работничката класа - не ја подвргнат на строга дисциплина и не ја научат на трудољубивост и послушност“.

Пишувајќи за развојот на „централната работилница“ или фабрика, историчарот Грас (N.S.B. Gras) на нејзината појава гледал строго во рамки на контрола на работата: „Единствената цел било наметнување дисциплина, за работниците да бидат под ефикасна контрола на надзорниците“. Фабричката работа станала главно оружје за втиснување на непријателскиот карактер во безбеден, доверлив калап, во согласност со свеста дека станува збор за непослушна и бунтовна работничка класа, чијшто морал, работни навики и култура требале да се разбијат. Боуден го изразил тоа сосема јасно: „Уште подиректна последица на воведувањето на машините и голема организација било потчинувањето на работниците на роковите на механичката и административна рутина.“

Адам Смит во своето класично дело <em>Богатството на народите</em> добро сфатил дека индустрискиот капитализам својот успех го должи пред сѐ на поделбата на трудот, односно, на сѐ поголемата специјализација и уништување на сестраната работа. Знаел и дека поделбата на трудот не е важна само за производството, туку во иста мера и за дистрибуцијата на стоката. А новиот поредок секако бил поврзан и со потрошувачката, како средство за контрола на производството; всушност, на појавата на тој нов поредок некои и понатаму гледаат во контекст на барањето на пазарот за масовно производство, не согледувајќи ги свесните елементи на тој процес.

Прашањето кое 1755 година го поставил бискупот Беркли (Berkeley), речиси попатно, всушност е од исклучително значење: „Дали создавањето потреби е најлесниот начин луѓето да се научат на трудољубивост?“ Како што укажал Хобсбаум, населението дефинитивно не било склоно кон стандардизирани производи; индустријализацијата постепено му овозможила на производството „да ги прошири своите пазари или дури и да ги создаде“. Мамката со евтини, идентични стоки се покажала како успешна, пред сѐ благодарение на насилното протерување на поранешните задоволства. Додека независноста и разновидноста на интересите сѐ уште биле можни, норма биле поинакви видови на слободно време и потрошувачка. Се разбира, токму тоа било мета на фабричкиот систем, таа „склоност на луѓето, која економистите толку ја нагласувале, помалку да работат кога храната е евтина“, како што тоа го истакна Кристофер Хил (Christopher Hill).

Извозот исто така пружал очигледна потпора на новиот режим, секогаш со систематска и агресивна поддршка на власта, како уште еден вештачки механизам за поттикнување побарувачка. Но, домашниот пазар бил подеднакво важен, што извирало од свеста за специјализацијата и дисциплинирањето на работата како „одлучувачки предуслови за понатамошен прогрес“, како што забележал Макс Вебер (Max Weber). Ричард Аркрајт (Richard Arkwright, 1732–1793) целосно го делел мислењето на оние кои ја увидувале потребата за свесно поттикнување на потрошувачката, како нешто „нужно за создавање и задоволување на новите потреби“. Но, тој овде заслужува посебно внимание како изумител на машинскиот памучен разбој; имено, тој генерално се смета за најистакната фигура во текстилната индустрија, па дури и за „основач на фабричкиот систем“. Аркрајт јасно го илустрира политичкиот и општествениот карактер на технологијата, за чијшто напредок толку многу придонел. Опседнатоста со општестваната контрола многу е изразена во неговите списи и преписката, а Манто (Paul Mantoux) забележал дека „неговото најоригинално достигнување била дисциплината која ја вовел во фабриките“.

Аркрајт ја увидел и виталната врска помеѓу работната дисциплина и општествената стабилност: „Бидејќи имаат обврска поредовно да доаѓаат на работа, нивното целокупно однесување станува поуредно.“ За своите пионерски заслуги добил соодветно признание: Липсон известува дека 1767, по „веста за бунтот во соседниот Блекбурн, предизвикан со воведување на Харгривсовата повеќекратна предилка, тој и неговиот финансиер Смоли (Smolley) одлучиле да се префрлат во Нотингем, од страв дека на себе би можеле да го навлечат бесот на разбивачите на машини“. Слично на тоа, работниците 1779 година ја уништиле Аркрајтовата фабрика во Биркејкр. Липсон добро го сумирал менаџерскиот придонес на Аркрајт:

„Координација на сите делови на широката индустриска структура; организирање и дисциплинирање на големи групи луѓе, така што секој поединец се вклопува во својата ниша, а целината делува со механичка прецизност на истренирана војска... комбинирање на поделбата на работата со ефикасниот надзор од еден центар... Тоа бил почеток на една нова епоха.“

<em>Филозофија на мануфактурата</em> на Ендрју Јур (Andrew Ure), книгата која Маркс често ја цитира во <em>Капиталот</em>, еден е од најважните обиди на анализа на фабричкиот систем. Во нејзиниот поучен предговор се зборува за „напредок на британскиот индустриски систем, во кој секој деликатен процес, подложен на нарушување заради незнаење или заостанатост на работникот, е земен од рацете на занаетчиите и ставен под контрола на саморегулирачката машинерија“.

Кога ја истражуваме природата на новиот систем, наместо домашниот занаетчиски труд наидуваме на „индустриски труд... (кој) наметнува трудољубивост, рутина и монотонија... кои се наоѓаат во судир... со сите склоности на човештвото сѐ уште неприлагодено на него“ (Хобсбаум).

Фабричкото производство бавно го заменувало системот на работа од дома, соочувајќи се со жесток отпор, додека работниците имале чувство дека секој ден одат во затвор за да се соочат со „нови окови и насилство на работа“, како што тоа го искажале Џон и Барбара Хамонд (John и Barbara Hammond). Фабриките често потсетувале на просјачки работилници или затвори, според кои и биле обликувани; Макс Вебер ја воочил големата почетна сличност помеѓу модерната фабрика и руските кметски работилници, во кои и средствата за производство и самите работници припаѓале на газдите.

Во книгата <em>Градскиот работник</em> (1917), Хамондови пишуваат дека во очите на работничката класа, „обезвреднувањето на човечкиот живот“ била главната црта на тој нов систем: „Човечкиот материјал се искористувал со голема брзина; работниците биле сметани за стари во четириесеттата година.“ Веројатно подеднакво важна новост била и „нечовечкиот“ карактер на тој систем на доминација, во кој како сите да „биле турнати во канџите на некоја голема машина, која се заканува да го уништи секое чувство на достоинство во човечкиот живот“. Прочуениот опис на Кеј го изразил тоа секојдневно потчинување на незаборавен начин:

„Додека машината е вклучена луѓето мораат да работат; мажи, жени и деца се впрегнати заедно со челикот и пареата. Животинската машина - во најдобар случај кревка, подложна на страдања од илјадници причини - со ланци е врзана за челичната машина која не знае за страдање и абење.“ (1832)

Отпорот кон индустриската работа бил многу силен и жилав, одраз на латентното антикапиталистичко расположение на работниците од домашните работилници - тој „очај на сопствениците“ - во време кога наемната работа стекнала опиплива аура на неслобода. Липсон го наведува примерот на Амброуз Кроули (Ambrose Crowley), можеби првиот сопственик и организатор на некоја фабирка (1691), кој бил опседнат со проблемот на потчинување на своите работници на „институција чиишто претпоставки се толку туѓи на начинот на кој луѓето би требало да ги минуваат своите животи“.

1742 година, Луис Пол (Lewis Paul) од својата фабрика во Лондон пишува: „Денес ниту половина од луѓето не ми дојдоа на работа и не се залажувам со помислата дека некогаш ќе воспоставам контрола над такви луѓе.“ 1757 година, Џосаја Такер (Josiah Tucker) забележал дека преминот кон фабричка машинерија претставува голема провокација за населението кое „секогаш кога такво нешто ќе му се предложи, не ја пропушта можноста за бунт и востание“. Како што веќе видовме и како што потврдува Кристофер Хил, „уништувањето на машините била логична реакција на слободните луѓе... кои во концентрацијата на машините во фабриките гледале средство на своето поробување“. Писмото во кое еден капиталист, произведувач на чорапи, го признал поразот пред Комитетот на произведувачи на волна, ни кажува многу за тој независен дух кој требало да се скрши: „Кај луѓето забележав краен презир кон какво било почитување на работното време или уредните навики... Луѓето беа многу незадоволни од тоа што не можат да доаѓаат и заминуваат кога ќе посакаат, ниту едноставно да продолжат со работата онака како што навикнале... толку беа згрозени од целиот систем што морав да се откажам.“

Познатите рани претприемачи, Боултон и Ват (Boulton i Watt), биле заплашени на сличен начин, кога виделе дека рударите, со кои требало да излезат на крај, били „силни, здрави и одлучни луѓе, кои отворено пркосат на законот; ниту еден полицаец не се осмелуваше да ја изврши казната која им беше одредена“.

Веџвуд (Wedgwood), познатиот произведувач на керамика и кинески процелан, морал да се бори со „отвореното непријателство на работниците“ кога се обидел да развие поделба на трудот во своите работилници (наведено кај Манто). Книгата на Џуит (Jewitt) за Веџвуд ги открива општествените цели на индустриската технологија: „Машинеријата била таа која на крај ги принудила работниците да ја прифатат фабричката дисциплина“.

Ако се има предвид длабоката анипатија која работниците ја чувствувале кон новиот режим, не изненадува кога Полард вели дека „многу нешта укажуваат на фактот дека токму постојаната вработеност е еден од најомразените аспекти на работата во фабрика“. Тоа било затоа што самата работа, како фактор на пацификација, бил воочен „токму“ во својата вистинска природа. Полард подоцна укажал и на другата страна на таа омраза на работниците кон работата; имено, на инсистирање на газдите на дисциплина заради самата дисциплина: „Ништо не дало толку модерен печат на општествениот карактер на фабричките населби колку обидот за воведување постојана вработеност.“

Доколку се вратиме на деталите на отпорот, наидуваме на зборовите на сер Фредерик Идн (Sir Frederick Eden), кој во својата книга <em>Положбата на сиромашните</em> (1797) пишува дека манчестерските работници „многу ретко работат во понеделник, а многу од нив одмораат два или три дена неделно“. Жалопојките на Јур за „неработничките импулси“ на вработените и нивната „аверзија кон контрола и континуитет на фабричката работа“ наидуваат на потврда и во податоците според кои сѐ до 1800 година, ткајачите имале обичај да не доаѓаат во фабриките во понеделник и вторник. Недоаѓањето на работа и честите промени на занимањето биле дел од синдромот кој укажувал на стремежот на луѓето да сочуваат максимум лична слобода.

Макс Вебер пишува за „бескрајно жилав отпор“ кон новата работна дисциплина, а подоцнежниот социолог Рајнхард Бендикс (Reinhard Bendix) исто така забележал дека стремежот кон воспоставување контрола над работата „на имперсонална, систематска основа, наидувал на отпор на секој чекор“. Во коментарот кој заслужува да биде наведен во целина, Јур пишува за борбата за воспоставување контрола над работниците, наведувајќи го примерот на Аркрајт: „Главната потешкотија со која се соочувал била, пред сѐ, како да ги истренира човечките битија да се одречат од своите исчезнати работни навики и да се поистоветат со непроменливата правилност на сложената автоматизација. Осмислувањето и спроведувањето на успешниот кодекс на фабричка дисциплина, прилагоден на нужностите на фабричкиот начин на работа, бил херкуловски потфат и најблагородното достигнување на Аркрајт. Дури и денес, кога системот е совршено организиран, а самата работа максимално олеснета, речиси е невозможно личноста која штотуку излегла од пубертет, доведена од село или од некој занаетчија, да се претвори во чифт корисни фабрички раце.“ (1835)

Во овој извадок од книгата на Јур откриваме и зошто фабричката работа во почетокот толку многу се потпирала на трудот на децата, жените и просјаците, заплашени од губење на примањата. Томсон наведува едно сведочење пред Истражниот комитет на Парламентот, според кое „сите оние кои работат на механички разбој, работат под присила, затоа што инаку не би можеле да преживеат“. Стотици илјади луѓе со децении продолжиле да се држат до сѐ помрачната извесност на рачното ткаење, на тој начин давајќи му првенство на човековото достоинство, кое според зборовите на Матијас (Peter Mathias), „се спротивставувале на делувањето на простата економска иницијатива“. Она што Хил го нарече англиска занаетчиска традиција на „самопомош и самопочит“ била главен извор на широко распространетата свест која одбивала целосна доминација на капиталот, „тоа гордо чувство дека доброволното одење во фабрика би било одрекување од вроденото право“.

Томсон докажува дека работните правила „делувале како неприродни и омразени стеги“ и дека сѐ во врска со фабричкиот живот било доживувано како навреда. „Повинување на нивната наредба - тоа било најголемото понижување за работникот, затоа што, длабоко во срцето, тој чувствувал дека тој е вистинскиот произведувач на ткаенина.“

Тој дух бил причина зошто, на пример, произведувачите на хартија попрво обучувале неискусни работници за новите машински процеси (по 1806), наместо да вработуваат работници со искуство во рачно производство на хартија. Или, зшто Семјуел Кромптон (Samuel Crompton), изумителот на механичкиот разбој, релативно доцна во тој период запишал:

„До денешен ден, иако од претставувањето на мојата прва машина минаа 30 години, ме прогонуваат и ме надгледуваат со најбудно внимание како да сум најголемиот злосторник кој некогаш го нагрдил човековото наличје; ако сега би отишол во ковачница да направам обичен клинец, некој набљудувач, доколку му се пружи прилика, веднаш би почнал највнимателно да проверува дали тоа навистина е само обичен клинец.“ (Наведено до French, Gilbert J., <em>The Life and Times of Samuel Crompton</em>, 1859.)

Битката беснеела со децении, со победи забележани дури и на крај од векот, како во случајот со еден бредфордски претприемач кој во 1882 се обидел тајно да монтира механички разбој, но кого потоа го откриле локалните работници. „Затоа веднаш го размонтираа (разбојот) и го префрлија во запрега под придружба на полицајци, но разгневените работници ги нападнаа и растераа полицајците, го уништија разбојот и потоа победнички го влечеа неговиот котур и рамка низ цел Бејлдон.“ Не чуди што Јур пишува дека „за зауздување на работничката непокорност биле потребни наполеоновски нерви и одлучност“.

Без намера да го идеализираме раниот период, кој секако бил одреден од капиталистичките односи, мораме да се согласиме со увидот на Хил: „Она што се изгубило со фабриките и оградувањето на земјата биле независноста, разновидноста и слободата, со кои дотогаш располагале малите произведувачи.“ Адам Смит признал дека поделбата на трудот предизвикува „ментално осакатување“ и ја уништува раната живост на духот и способноста за „силно доживување како на болка, така и на задоволсто“.

Роберт Овен (Owen) на сличен начин гледал на таа промена кога во 1815 напишал: „Општата расфрленост на мануфактурите ширум земјата, поттикнува нов карактер...“, односно „суштинска промена во општиот карактер на голем број луѓе“. Помалку апстрактно, Хамондови  на почетокот од 19 век ја забележуваат „тагата за играта и животната среќа кои исчезнуваат“ и дека „уметноста на живеењето наскоро ќе биде сведена на најсирови облици“.

1819 година, реформистот Френсис Плејс (Francis Place), пишувајќи за населението на индустрискиот Ланкашир, задоволно забележал како „сѐ до неодамна беше многу опасно ако, по кој било повод, се собераа 500 луѓе... Денес може да се соберат сто илјади луѓе на едно место, а да не дојде до никакви немири“.

Томсон го извел следниот заклучок: постепено, помеѓу 1780 и 1830 година, „просечниот англиски работник станувал подисциплиниран, поподреден на производствената станица, повоздржан и пометодичен, помалку насилен и помалку спонтан“.

Последниот голем бунт на земјоделските работници од 1830 година, кој избил на крајот од тој период, многу ни кажува за општата промена која се случила. Слично на востанијата од 1816-1822, поголем дел од руралниот имот бил уништен, а големи делови од Кент и Источна Англија се наоѓале под контрола на бунтовниците. Војводата од Бакингем, во духот на општата узбуна, објавил дека наскоро целата земја ќе биде во рацете на бунтовниците. Но, и покрај успехот кој потрајал неколку недели, движењето се распаднало во првиот судир со вистинска сила. Историчарката Полин Грег (Pauline Gregg) го опишува ненадејниот пад во апатија и очај; бунтовниците не биле во состојба да „се наметнат“; нивната поранешна традиција на одлучност и иницијатива била поразена од сеопштиот триумф на новиот поредок.

Манто за истата година поврзува уште еден пресвртен настан, овојпат во врска со Аркрајт: „Околу 1830 година тој станал херој на политичката економија.“ Според тоа, апсурдно е тоа што многумина почетокот на „Добата на револуции“ го сместуваат во тоа време, како Тилиеви во книгата <em>Век на бунтови, 1830-1930</em> (Charles, Louise i Richard Tilly). Само поразот на работниците можел да создаде клима во која Аркрајт, архитектот на фабричкиот систем, бил прогласен за херој на буржоазијата; тој пораз на автентичното бунтовништво ја изродил и политичката идеологија: социјализмот. Таа карикатура на претходниот предизвик и не можела да започне на поинаков начин.

Германскиот бизнисмен Харкорт (Fritz Harkort) во 1844 година пишува за „нов облик на кметство“, за опаѓање на силата и интелигенција кај работниците со кои се среќавал. 1845 година, Американецот Колман (Henry Colman) сведочи дека „насекаде на површината од општеството лежат само крвави остатоци од прегазената, подјармена и скршена човекова природа“. (Наведено во Asa Briggs, <em>Victorian Cities</em>, 1963.)

Неверојатно е како друг бизнисмен од тоа време можел во својата студија <em>Положбата на работничката класа</em> да го поздравува како успех тоа што „фабричките раце, најстарите деца на индустриската револуција, од самиот почеток до денешен ден, го создавале јадрото на работничкото движење“. Но тврдењето на Енгелс, ако ништо друго, не страда од внатрешни контрадикции; припитомените, поразени фабрички извршители очигледно биле главна потпора на работничкото движење и социјалистичката идеологија во работничката класа. Како што тоа го признал Рексфорд Тагвел во книгата <em>Индустриската дисциплина и вештината на управување</em> (Rexford Tugwell, 1933): „Со појавата на фабриките, работата станала понижување, а не причина за гордост... Синдикално организираното работништво отсекогаш се согласувало на тоа целосно некреативно потчинување.“

На тој начин „карактерната структура на бунтовниот прединдустриски работник или занаетчија била насилно преобликувана во профилот на послушен индустриски извршител“ (Томсон); синдикализам, глоби, откази, ќотек, фабричка дисциплина, методизам, образовен систем, измамата позната како идеологија - на тоа работел цел арсенал институции, иако никогаш не им успевало да победат без борба.

Томсон бил свесен за „репресивната и деградирачка“ дисциплина на индустријализацијата, но повторно, како да се присетувал дека сепак е марксистички историчар, успевал во тоа да види нешто позитивно и неминовно. Дали Индустриската револуција воопшто би била можна без таа дисциплина, се прашувал тој, а потоа заклучил дека во производството на „трезвени и дисциплинирани“ работници и во „порастот на самопочитта (!) и политичката свест“ треба да се согледа „вистинското достигнување“ на таа општествена промена.

Верувам дека ова му звучи како лудост на секој нормален читател, но тоа тврдење во целост е во склад со Марксовата филозофија. „Поделбата на трудот“, пишува младиот Маркс, „напредува со цивилизацијата“. Тоа е темелниот закон, како и неговиот краен резултат, целосна победа на капиталистичкиот систем.

Во првиот том од <em>Капиталот</em>, Маркс ја опишува неминовноста и нужноста од „пролетерско движење“: „При вообичаената состојба на нештата, работникот може да се препушти на делување на природните законитости на производството, односно, на својата зависност од капитал, која, загарантирана и постојано обновувана, извира од самиот механизам на производство.“ Дури тогаш ќе биде во состојба целосно да го преобрази светот „целосно лишен од секаква слободна активност“ или „вистинска животна содржина“, предвидувал младиот Маркс.

Но, да се вратиме за момент наназад, за да ја разгледаме загатката со која се занимавал конзервативниот историчар Ештон. Станува збор за работниците, главно ткајачи од западните земји, кои ги уништувале големите разбои или за копачите на јаглен кои често ја уништувале опремата во јамите, а понекогаш палеле и цели рудници. Тие морале да бидат свесни дека нивните акции како последица ќе имаат невработеност, но нивната прва грижа била да покажат сила и нанесат директна штета на тврдоглавите работодавци. Изгледа дека во нивните мисли имало малку или воопшто немало место за општествена теорија и дека немале многу класна свест, во марксистичкото значење на тој поим.

Тој ортодоксен професор сигурно би се согласил со Марксовиот прекор упатен кон таквите работници, „своите напади да не ги насочуваат кон материјалните инструменти на производството, туку на обликот во кој тие се користат“. Најпосле, Маркс бил свесен дека „начинот на кој машините се користат е нешто сосема поинакво од самите машини“, како што истакнал во 1846. Слично на тоа, Енгелс ја поразил логиката на анархистите од своето време докажувајќи дека добро познатата „неутралност“ на технологијата како исход нужно има потчинување, авторитет и власт. Како инаку би можела да постои фабриката, се прашувал тој? Всушност, Маркс и Енгелс одбивањето на „научниот социјализам“ меѓу работниците во голема мера го објаснувале со опстојување на занаетчиските занимања; оние кои трпеле најголемо насилство и потчинување пружале најмал отпор. Историски факт е дека луѓето најблиски на категоријата занаетчии („недоволно развиени“), всушност се најподготвени за отфрлување на надничарскиот систем, затоа што сѐ уште имаат некаква контрола врз производствениот процес.

Сепак, во речиси сите свои текстови, Маркс успевал да се држи до идејата дека во социјалистичкото општество поединците би можеле целосно да се развиваат преку работата која ја извршуваат. Но, во третиот том од <em>Капиталот</em>, неговиот став се менува и нагласокот сега е на „царството на слобода“, кое „вистински може да започне само кога трудот, кој го диктираат оскудицата и надворешните причини, ќе биде укинат“. Царството на слободата се „наоѓа надвор од сферата на материјалното производство“. На тој начин Маркс признал дека дури ни во социјализамот нема да биде укината деградацијата која ја носи работата. (Тоа гледиште е тесно поврзано со марксистичкото поимање на револуционерниот континуитет, според кој пролетерската револуција нема да ја загрози профитабилноста и продуктивноста на капиталистичкиот економски систем.) Слободното создавање живот е забрането, потиснато на маргините на егзистенцијата, слично како хобито во класното општество. И покрај анализата на отуѓениот труд, најголем дел од експлицитното јадро на Марксовата филозофија е посветен на оправдување на тиранијата на работата.

Во своите списи од крајот на 19 век, Диркем (Durkheim) како главен општествен проблем ја согледал потребата од цврста општествена интеграција. Во голема мера како Маркс, кој исто така ја поздравувал консолидацијата и созревањето на капитализмот, иако од други причини, Диркем сметал дека клучот на проблемот се наоѓа во поделбата на трудот. Во потребата од координација, која изискува поделба на трудот, тој го согледал суштинскиот извор на солидарност. Денес тоа гротескно извртување на човековите вредности главно е препознаено; непријателството кон специјализацијата и нејзината нужно авторитарна експертиза стануваат сѐ поизразени. (Доволен е само еден поглед на испитувањата на јавното мнение или на серијата написи како што е „Бесмислената војна против науката“ од <em>Fortune</em>, од март 1971.)

Непрекинатата борба против интеграцијата која ја диктира владејачкиот систем, денес продолжува како борба за дезинтеграција, како свесно нихилистички обид. Напредокот на идејата за „прогрес“ има сѐ помалку поборници, а нејзините непријатели сѐ помалку илузии за тоа што би вредело да се сочува.


#title Власта во примитивното општество
#author Пјер Кластр
#LISTtitle Власта во примитивното општество
#SORTauthors Пјер Кластр (Pierre Clastres)
#SORTtopics антропологија
#date 1976
#source Pierre Clastres, *Archeology of Violence*, Semiotexte 2010, New York
#lang mk
#pubdate 2015-05-10T09:52:24
#notes Наслов на оригиналот: „Du pouvoir dans les sociétés primitives“. Превод: Стефан Симоновски.



Големиот напредок кој етнологијата го оствари во последните дваесеттина година им овозможи на примитивните општества да ја избегнат, ако не својата судбина (исчезнување), тогаш барем понатамошниот престој во некој вид егзотични забрани, на што западната мисла и имагинација досега редовно ги осудуваа. Наивното уверување во апсолутната супериорност на европската цивилизација над сите останати општествени модели, постепено беше потискувано од светогледот на културниот релативизам, кој отфрлувајќи ја империјалистичката глорификација на хиерархијата на вредноста, настојуваше да го афирмира начелото на коегзистенција на културните разлики. Со други зборови, на примитивните општества повеќе не гледаме со очи на љубопитни и зачудени, и по малку посветени, аматери-хуманисти. Денес ги сфаќаме сериозно. Прашање е само колку сериозно.

Што точно подразбираме под примитивното општество? На тоа прашање може да се одговори и од гледиште на класичната антропологија, преку обидот да се пронајде онаа суштинска карактеристика на примитивното општество која го прави несведливо на некој друг општествен облик. Затоа велиме дека примитивните општества се општества без држава. Тоа се општества кои немаат одделни органи на политичка власт. Во зависност од присуството или отсуството на држава, сите општества можат грубо да се поделат на две групи: на општества без држава и општества со држава, на примитивни и останати. Се разбира, тоа не значи дека сите општества со држава се идентични: ништо не дозволува сведување на најразличните историски конфигурации на еден тип, ниту изедначување на архаичната деспотија, либералната буржоаска држава и тоталитарната фашистичка или комунистичка држава. Но тоа внимателно разликување, кое пред сѐ треба да ни овозможи тоталитарната држава да ја согледаме како радикално нов и специфичен феномен, би требало да ни помогне да ја воочиме и карактеристиката која сите општества со држава, како класа, ги прави сосема различни од оние примитивните. Во сите тие општества присутна е поделба која кај овие другите изостанува; сите општества со држава се поделени на господари и поданици, додека општествата без држава не знаат за таква поделба. Да се зборува за нив значи да се зборува за хомогени, неподелени општествени тела. Оттука, повторно доаѓаме до нивната етнолошка дефиниција: тоа се општества кои немаат одделни органи на власт, во кои власта не е одвоена од општеството.

Сериозниот пристап кон примитивните општества подразбира усвојување на таа пропозиција, која всушност совршено ги дефинира: посебната политичка сфера кај нив не е одвоена од општествената. Уште од своите почетоци во Грција, западната мисла тежнеела суштината на човекот и општеството да ги дефинира политички (човекот е политичко животно), истовремено согледувајќи ја суштината на политичкото во поделбата на општеството на надредени и подредени, на оние кои <em>знаат</em> и издаваат наредби и на оние кои <em>не знаат</em> и кои се покоруваат на тие наредби. Општественото секогаш е политичко, а политичкото секогаш подразбира спроведување власт (легитимна или не, сеедно) на еден или неколкумина врз остатокот од општеството (на нивна корист или штета, овде исто така сеедно). За Хераклит, како и за Платон и Аристотел, нема општество освен под власт на кралеви. Општеството е незамисливо без поделба на оние кои издаваат наредби и на оние кои се покоруваат, а онаму каде што таквата власт изостанува, започнува областа на инфраопштественото, областа на неопштеството.

На почетокот од 16 век, Европејците на сличен начин ги опишувале јужноамериканските Индијанци. Забележувајќи дека поглаварите немаат никаква власт над племето, дека не постојат ниту оние кои наредуваат ниту оние кои се покоруваат, заклучиле дека тука нема никаква власт и дека оттаму тоа и не се вистински општества. Само Дивјаци, без вера, закон и крал.

Често се случувало и етнолозите да бидат затекнати во обидот не толку да сфатат, колку едноставно да опишат една егзотична карактеристика на примитивните општества: сите тие таканаречени водачи, поглавари се лишени од каква било политичка власт. На прв поглед, ништо поапсурдно: како воопшто да се сфатат одвоено институцијата на поглавар и власта? Која е нивната улога ако им недостига токму она што би требало да биде нивниот главен атрибут, правото на спроведување на власта над заедницата? Во стварноста, меѓутоа, тоа што поглаварот нема власт не го прави бескорисен. Напротив, општеството му доделува одредени задачи, така што на него може да се гледа како на некој вид неплатен јавен службеник. Кои се всушност задачите на поглаварот без моќ? Пред сѐ, тој е одговорен за тоа да го зачува општеството како целина, како единствен тоталитет, да ја афирмира неговата посебност, неговата автономија и независност во однос на другите заедници. Со други зборови, примитивниот водач, пред сѐ е човек кој зборува во име на општеството кога околностите и настаните ќе го доведат во контакт со други групи. За примитивното општество другите секогаш се поделени во две групи: пријатели и непријатели. Со пријателите се склучува и зајакнува сојузништвото, а со непријателите, ако нема друг избор или ако се донесе таква одлука, се војува. Тоа значи дека конкретната улога на поглаварот пред сѐ доаѓа до израз во односите на општеството со надворешниот свет. Таквата улога бара поглаварот да покаже одредени способности: вештина и дипломатски талент неопходни за консолидација на сојузничките односи од кои зависи безбедноста на племето; храброст и воинствена природа неопходни за ефикасна одбрана од непријателски напади или заради преземање (доколку е можно) победнички офанзивни походи.

Но, зарем тоа не се задачите на еден министер за одбрана? Се разбира, но со една суштинска разлика: примитивниот поглавар никогаш не носи одлуки врз основа на сопствениот авторитет (доколку тоа може така да се нарече), кои потоа ги соопштува на заедницата. Стратегијата на сојузништвата кои ги развива или војната тактика која ја осмислува никогаш не се негово сопствено достигнување, туку нешто што точно одговара на желбата или експлицитната волја на општеството. Сите договори и преговори се јавни, а намерата да се тргне во војна се соопштува само доколку општеството веќе донело таква одлука. Природно, ниту еден друг аранжман не е можен: кога некој водач би се обидел на своја рака да склопува сојузништва или да предизвика непријателство со соседите, тој никогаш не би можел да го натера општеството да ги прифати неговите цели, токму затоа што, како што видовме, нема никаква власт. Тој има само право, поточно обврска, да биде говорник: на другите да им ја соопшти волјата и желбите на своето општество.

Што е со улогата на поглаварот, не како претставник на својата група во надворешните односи туку внатре самата група? Ако поглаварот е признат како водач (говорник) сѐ додека го афирмира единството на општеството во однос на другите заедници, тој за возврат, за квалитетите прикажани во таа служба, стекнува одредена доверба. Поглаварот стекнува извесен престиж кој обично, и сосема погрешно, се изедначува со власт. На неговото мислење, поддржано од престижиот, внатре заедницата ќе се придава поголемо внимание отколку на мислењето на другите поединци. Но, тоа посебно внимание кое му се укажува (иако ниту тоа секогаш не е случај) никогаш не оди толку далеку за да овозможи неговиот збор да се претвори во наредба, во говор на власт. Неговото мислење ќе биде уважувано сѐ додека го изразува ставот на општеството на единствен тоталитет. Оттаму, следува дека поглаварот не само што не може да артикулира наредби за кои знае дека никој не би ги слушал, туку не може дури ниту да пресудува во споровите кои се јавуваат помеѓу поединци или помеѓу семејства. Во тие случаи тој нема ни да се обиде спорот да го реши повикувајќи се на некаков непостоечки закон чијшто орган би бил тој; тој ги повикува спротивставените страни на разум, ги моли да покажат добра волја, постојано повикувајќи се на древната традиција на добрите односи наследени од предците. Од неговата уста не излегуваат зборови кои се обидуваат нешто да санкционираат и да воспостават однос на наредба-извршување. Тоа е дискурс на самото општеството за самото себе, говор со кој тоа се потврдува како нераздвојна заедница и со кој ја истакнува својата волја да го зачува своето неподелено битие.

Примитивните општества се неподелени општества (и затоа секое од нив себеси се согледува како единствен тоталитет); бескласни општества, без угнетувачи и угнетени, без оние кои владеат и оние кои се потчинуваат, без одделни органи на власт. Затоа на нивната социологија мора да се пристапи крајно сериозно. Дали ова експлицитно раздвојување на поглаварот и власта значи дека во тие општества не се поставува прашањето на власт и дека тие всушност се аполитични?  Еволуционистичката мисла - и нејзината навидум најмалку деградирачка варијанта, марксизмот (особено оној на Енгелс) - смета дека навистина е така. Причината за тоа е токму нивниот примитивен карактер, тоа што станува збор за првобитни општества. Тие го претставуваат детството на човештвото, првата фаза на неговата еволуција и тоа е причината зошто треба да се сметаат за непотполни. Нивната судбина е и понатаму да се развиваат, да станат зрели и на тој начин од аполитички да преминат во политички. Судбината на секое општество е да биде поделено, власта да биде одвоена од општеството, со државата како орган кој најдобро знае кој е вистинскиот интерес на општеството и секој поединец, и која себеси си го доделува правото да ја спроведува таа волја.

Така изгледа традиционалното, квазиуниверзално сфаќање на примитивните општества без држава. Отсуството на држава е доказ за нивната недовршеност, за ембрионалната фаза на нивното постоење, за нивната аисторичност. Но, дали навистина е така? Јасно е дека овде се работи за најобична идеолошка предрасуда, која историјата ја гледа како <em>нужно</em> движење на човештвото низ различни општествени конфигурации кои механички се сменуваат една со друга. Но таа неотеолошка историја и нејзиниот фанатичен континуитет мораат да бидат отфрлени: на примитивните општества повеќе не може да им се доделува нулти степен на историчност. Тие повеќе не можат да се сместуваат во контекст во кој историјата е нешто што допрва треба да им се случи, врз основа на однапред зацртана судбина. Ослободена од овој наивен егзотизам, антропологијата би можела сериозно да му пристапи на суштинското прашање на политичкото: зошто примитивните општества немаат држава? Како потполни, зрели општества, а не повеќе како инфраполитички ембриони, примитивните општества немаат држава затоа што ја одбиваат, затоа одбиваат поделба на општественото тело на оние кои имаат власт и на оние кои се потчинуваат на таа власт. Политиката на Дивјакот се состои во постојано оневозможување на појавата на одделни органи на власт, во спречување на фаталната средба помеѓу институцијата поглавар и спроведувањето на власта. Во примитивното општество, нема одделен орган на власт, бидејќи власта не е одделена од општеството; општеството, како единствен тоталитет, ја има власта со цел да го зачува своето неподелено битие, за во себе да ја спречи појавата на нееднаквост помеѓу господари и поданици, помеѓу поглаварот и племето. Да се има власт значи таа да се спроведува. Тоа подразбира доминација над оние над кои таа власт се спроведува. Токму тоа е она што примитивното општество го одбива и што отсекогаш го одбивало; тоа е причината зошто поглаварите немаат никаква власт, затоа што таа не е одвоена од единственото тело на општеството. Одбивањето на нееднаквоста и одделната власт ја претставува секогаш истата и постојана грижа на примитивните општества. Тие многу добро знаат дека ако се откажат од таа борба, од постојаното блокирање на оние подземни сили кои во луѓето ја будат желбата за власт, но и желбата за потчинување (ова второто е подеднакво важно) ќе ја изгубат својата слобода.

Институцијата поглавар во примитивното општество е само привидно место на власт. Каде таа навистина се наоѓа? Во самото општество, кое на неа има исклучиво право и кое ја спроведува како неразделна целина. Таквата власт си поставува секогаш исти цели: да го одржи општеството во состојба на неподеленост и да ја спречи појавата на нееднаквост помеѓу луѓето, бидејќи тоа подразбира поделба внатре општеството. Тоа значи дека таа власт е вперена против сѐ што би можело да го отуѓи општеството и да воведе нееднаквост. А тоа повторно значи дека власта, помеѓу другото, се спроведува и над онаа институција во која би можела да се зачне идејата за власт одделена од општеството: над поглаварот. Внатре племето поглаварот се наоѓа под постојан надѕор; општеството секогаш води сметка за тоа неговата желба за престиж да не се искривоколчи во желба за власт. Ако таа желба сепак се појави и стане премногу воочлива, општеството применува проста и ефикасна процедура: го напушта или го убива. Примитивното општество можеби е опседнато со баучот на поделбата, но затоа без сомнение располага со начин да го истера од себе.

Примерот на примитивните општества ни кажува дека поделеноста не е природна карактеристика на општественото битие, со други зборови, дека државата не е вечна, туку дека има свој датум на раѓање. Како таа воопшто се појавила? Прашањето за потеклото на државата треба да се постави на следниот начин: под кои услови некое општество престанува да биде примитивно? Која е причината за појава на државата во одреден историски момент? Нема сомнение дека само внимателно истражување на функционирањето на примитивните општества ќе ни овозможи да го расветлиме тоа прашање. А таа светлина, насочена кон моментот на раѓање на државата, можеби ќе ни помогне да ја согледаме и можноста (остварлива или не) за нејзината конечна смрт.


#title Култот на мршата
#author Алберт Либертад
#LISTtitle Култот на мршата
#SORTauthors Алберт Либертад (Albert Libertad)
#SORTtopics анархизам, индивидуализам, пропаганда преку дела
#date 1907
#lang mk
#pubdate 2015-05-09T16:45:52
#notes Наслов на оригиналот: <em>Le Culte de la Charogne</em>; првпат објавено во весникот  *L'аnarchie*, Париз, 1907.



Во желбата за вечен живот, човекот на смртта гледал како на премин, болен чекор, потчинувајќи се на нејзината „мистерија“ до ниво на стравопочит.

Дури и пред да научи како да обработува камен, мермер и железо со цел да направи засолниште за живите, човекот знаел како да ја обликува материјата за да им оддаде почит на мртвите.

Црквите и манастирите богато ги украсувале своите гробници под апсидите и хоровите, додека колибите стоеле накосени настрана, бедно засолнувајќи ги живите.

Култот на мртвите, уште од самиот почеток, го попречувал напредувањето на човекот. Тој е првобитниот грев, несаканиот товар, оковот кој човештвото го влече со себе.

Гласот на смртта, гласот на мртвите секогаш одѕвонувал наспроти гласот на универзалниот живот, кој постојано еволуира.

Бог, кого имагинацијата на Мојсеј го привикала да се појави на Синај, сѐ уште ги диктира своите закони. Исус од Назарет, мртов речиси дваесет века, сѐ уште ја проповеда својата моралност. Мудроста на Буда, Конфучие и Лао Це сѐ уште опстојува. А уште колку други има!

Ние ја сносиме големата одговорност на нашите предци; ги имаме нивните маани и нивните доблести.

Оттаму, во Франција ние сме деца на Галите, иако сме Французи преку Франките и потекнуваме од Латините кога во прашање е вечната омраза кон Германците. Секое од овие наследства доаѓа со обврски.

Ние сме најстарите деца на црквата врз основа на кој знае кои мртовци, како и внуци на Големата револуција. Ние сме граѓани на Третата Република, а исто така сме посветени и на Пресветото Срце Исусово. Се раѓаме како католици или протестанти, републиканци или ројалисти, богати или сиромашни. Секогаш сме она што сме преку мртвите; никогаш не сме ние самите. Нашите очи на главата гледаат пред нас, меѓутоа, колку и да нѐ водат напред, тоа секогаш е кон земјата каде што почиваат нашите мртви, кон минатото во коешто мртвите живееле, таму нашето образование им дозволува да нѐ водат.

Нашите предци... минатото... мртвите...

Цели народи умреле заради оваа тројна почит.

Кина е на истото место како и пред илјада години затоа што првото место во својот дом го чува за мртвите.

Смртта не е бацил на распаѓање само заради хемиската дезинтеграција на човековото тело, труејќи ја атмосферата; повеќе кон тоа придонесува осветувањето на минатото, ограничувањето на идејата во одредена фаза од еволуцијата. Жива, ќе еволуирала, ќе била понапредна. Мртва, се кристализира. Сепак, токму овој момент живите бираат да го возвишуваат, со цел да го направат свет, побожен.

Обичаите и традицијата, грешките на предците, се пренесуваат од еден на друг во семејството. Човек верува во богот на неговите татковци, друг ја почитува татковината на своите предци... Зошто не го почитуваме нивниот систем на осветлување, нивниот начин на облекување?

Да, зачудува фактот што додека надворешниот свет и секојдневната економија се подобрува, менува, се разликува, дека додека сѐ умира и се трансформира, човекот, духот на човекот, останува подеднакво покорен, мумифициран во истите грешки.

Токму како што во добата на факелот, во векот на електрицитетот, човекот сѐ уште верува во утрешниот рај, во боговите на одмазда и прошка, во пеколот и во Валхала како начин да им оддаде почест на идеите на своите предци.

Мртвите нѐ водат, мртвите ни наредуваат, мртвите го заземаат местото на живите.

Сите наши празници, сите наши слави се годишници на смрт и масакри. Го славиме Денот на сите светци за да ги величаме светците на црквата, Задушница за да не заборавиме ниту еден мртовец. Мртвите одат на Олимп или во рајот, кај Јупитер или кај Господ. Го исполнуваат „нематеријалниот“ простор и го оптоваруваат „материјалниот“ простор со своите погребни поворки, капели и гробишта. Ако самата природата не ги дезинтегрираше нивните тела и не ја расфрлаше нивната пепел, живите денес немаше да знаат каде да стапнат во непрегледната гробница, во што ќе беше претворена Земјата.

Сеќавањето на мртвите, нивните дела и сторенија, го попречуваат умот на децата. Им зборуваме само за мртвите, за ништо друго не треба да им зборуваме. Ги тераме да живеат во царството на нестварното и минатото. Не смеат ништо да знаат за сегашноста.

Онаму каде што секуларизмот ги исфрлил приказните за г. Ное или г. Мојсеј, ги заменил со оние за г. Карло Велики или г. Капет. Децата го знаат датумот на смртта на мадам Ферегонд, но не знаат ништо за хигиената. Некои млади девојки од 15 години знаат дека во Шпанија некоја си мадам Изабел цел век носела една блуза, но зачудувачки се вознемируваат при појавата на првата менструација.

Некои жени, кои на памет и без грешка ја знаат хронологијата на сите кралеви во Франција, не знаат што да прават со дете кое заплакало првпат во животот.

Кога на млада девојка ѝ се наложува да се грижи за некој кој умира, кој е на чекор до смртта, таа се оддалечува од тоа да биде онаа чијашто утроба дава живот.

Мртвите се испречуваат во градовите, на улиците и плоштадите. Ги среќаваме во мермер, камен и бронза. Натписите ни кажуваат за нивното раѓање, а плочите каде живееле. Плоштадите ги носат нивните имиња или оние на нивните подвизи. Имињата на улиците не укажуваат на нивната поставеност, облик, височина или локација; зборуваат за Магента или Солферино, [1] подвизи на мртвите каде што многумина биле убиени. Ве потсетуваат на свети Елитериј или на благородникот де ла Бар; луѓе, чијашто единствена доблест, случајно, е онаа на умирањето.

И во економскиот живот мртвите се оние кои го трасираат животот на сите. Цел живот на човека може да биде во сенка на „злоделото“ на неговиот татко, додека друг го носи ореолот на славата, генијалноста, смелоста на неговите предци. Овој е роден простак иако има највозвишен дух, оној е роден благородник иако има најситна душа. Не сме ништо преку себеси; сѐ сме преку нашите предци.

А сепак... во очи на научната критика, што е смртта? Таа почит за она што заминало, тој култ за она што се истрошило, со какви аргументи можат да бидат оправдани? Малкумина го поставиле тоа прашање и затоа нема одговор на него.

А во центарот на градовите гледаме големи простори кои живите побожно ги одржуваат: гробиштата, градините на мртвите.

Живите сметаат дека е добро веднаш до колевките на своите деца да закопуваат купишта месо кое се распаѓа, мрши, хранливиот елемент на сите болести, плодна почва за сите инфекции.

Осветуваат големи простори засадени со прекрасни дрва и закопуваат тела зафатени од тифус, чума, црн пришт, еден или два метри под земја. А по неколку дена, заразните вируси шетаат низ градот барајќи нови жртви.

Луѓе кои немаат почит за својот жив организам, арчејќи го, труејќи го, доведувајќи го во опасност, одеднаш добиваат бесмислена почит за нивните смртни останки наместо што побрзо да се ослободат од нив, доведувајќи ги во најосновниот и најкорисен облик.

Култот на мртвите е едно од највулгарните изопачувања на живите. Тоа е останка од религиите кои ветувале рај. Мртвите мораат да бидат подготвени за патот во другиот свет: да им се даде оружје за да можат да учествуваат во ловот на Веледа, храна за по пат, последна причест, да се подготват да се претстават пред Бога. Религиите заминуваат, но нивните бесмислени формули остануваат. Мртвите го заземаат местото на живите.

Цели групи работни луѓе и жени ги ставаат своите вештини и енергија во служба на одржување на култот на мртвите. Мажите ја копаат земјата, клесаат камен и мермер, коваат железни прегради, подготвуваат дом за сите нив со цел во нив достоинствено да ја закопаат мршата со сифилис која штотуку умрела.

Жените ткајат превези, прават икебани, букети со кои го украсуваат домот каде што ќе почива туберкулозната гнилост која штотуку го имала својот крај. Наместо да се забрза исчезнувањето на овие места на распаѓање, наместо да се искористи сета можна брзина и хигиена за да се уништат овие зли центри чиешто зачувување и одржување може само да шири смрт околу нив, се прави сѐ што е можно тие да се зачуваат што подолго. Овие купишта месо се шетаат околу во специјални коли, во одари, низ патиштата и улиците. Кога минуваат, луѓето ги симнуваат шапките. Ги почитуваат мртвите.

Количината труд и средства кои човештвото ги троши за одржување на култот на мртвите е несфатлива. Доколку сета оваа моќ се користи да им се помогне на децата, илјадници и илјадници од нив би биле поштедени од болести и смрт.

Ако оваа имбецилна почит за мртвите исчезне и отстапи своето место за почит кон живите, здравјето и среќата на човечкиот живот би се зголемиле до незамисливи граници.

Луѓето ја прифаќаат лицемерноста на мршојадците, на оние кои ги јадат мртвите, на оние кои живеат од мртвите; од свештеникот, кој дава света вода, до трговецот со вечни домови; од продавачот на венци до скулпторот на надгробни ангели. Со смешни ковчези кои ги водат и придружуваат овие гротескни марионети, го изведуваме отстранувањето на овој човечки органски отпад и неговото испраќање во согласност со нивното богатство, иако добра транспортна услуга, со херметички затворени коли и печка за кремирање изградена во согласност со најновите научни откритија, би била сосема доволна.

Нема да се оптоварувам со употребата на пепелта, иако за мене е поинтересно да се користи како хумус наместо да се носи околу во мали урни. Луѓето се жалат за работата, а од друга страна не сакаат да ги поедностават постапките кои претерано ги компликуваат околностите на нивното постоење, дури ниту да се отарасат од оние поврзани со имбецилното - и подеднакво опасно - зачувување на лешевите. Анархистите имаат премногу почит кон живите за да ги почитуваат мртвите. Да се надеваме дека еден ден овој застарен култ ќе стане само една обична услуга и дека живите ќе го спознаат животот во сета негова појавност.

Како што веќе рековме, заради своето незнаење луѓето еден толку едноставен феномен како смртта го оптоваруваат со религиски враџбини. Треба да се истакне и дека тоа е случај само со човечката смрт: смртта на останатите животни и растенија не служи како прилика за слични експресии. Зошто?

Првите луѓе, во сета своја грубост, лишени од секакво знаење, ги закопувале мртвите мажи заедно со нивните живи жени, нивното оружје, реквизити, накит. Други, пак, го носеле лешот пред трибунал за тој да даде отчет за својот живот. Човекот отсекогаш погрешно го сфаќал вистинското значење на смртта.

А сепак, во природата сѐ што живее умира. Секој жив организам замрува кога од некоја причина рамнотежата помеѓу неговите различни функции ќе се наруши. Причините за смртта, пустошењето на болеста или незгодата која предизвикала смрт на поединецот се научно детерминирани.

Оттаму, од гледна точка на човекот постои смрт, исчезнување на животот, прекинот на одредена активност во одреден облик.

Но од едно општо гледиште, смртта не постои. Постои само живот. По она што ние го нарекуваме смрт, феноменот на трансформација продолжува. Кислородот, азотот, гасовите и минералите се одвојуваат во различни форми и се поврзуваат во нови комбинации и придонесуваат кон постоењето на други живи организми. Нема смрт; има кружење на тела, модификации во аспект на материјата и енергијата, бескраен тек во времето и просторот на животот и универзалната активност.

<em>Мртвиот човек е тело вратено да кружи во тројна состојба: цврста, течна и гасовита.</em> Тоа не е ништо повеќе од тоа и како такво и треба да го третираме.

Очигледно е дека овие позитивни и научни концепти не оставаат простор за разлигавени концепти за душата, другиот свет, празнината.

Но знаеме дека сите религии кои проповедаат „иден живот“ и „подобар свет“, како своја цел го имаат предизвикувањето резигнираност помеѓу оние кои се ограбени и угнетени.

Наместо клечење пред лешеви, би било подобро животот да се организира врз подобри темели за од него да се извлече најголема можна радост и благосостојба.

Луѓето ќе бидат бесни на нашите теории и нашиот презир: но тоа е чисто лицемерие од нивна страна. Култот на мртвите е навреда на вистинската болка. Одржувањето на мала градина, облекувањето црно, носењето превез, не ја докажуваат искреноста на тагувањето. Впрочем, тоа мора да исчезне. Поединците треба да реагираат во очи на неповратноста и неизбежноста на смртта. Треба да се бориме против страдањето наместо да го искажуваме, истакнувајќи го со гротескни поворки и лажни сочувства.

Овој, кој пристојно го следи одарот, претходниот ден жолчно се трудел да го изгладнува покојникот; оној, кој го оплакува лешот, е истиот оној кој не дојде да му помогне кога беше можно неговиот живот да биде спасен. Капиталистичкото општество секојдневно сее смрт со својата лоша организација, преку сиромаштијата што ја создава, преку недостигот на хигиена, преку лишувањето и незнаењето од кое страдаат поединците. Оттаму, поддржувајќи го таквото општество, самите луѓе се причината за своето страдање и наместо да кукаат пред судбината подобро ќе биде да работат на подобрување на условите на нивното постоење со што на човечкиот живот би му овозможиле најголем можен развој и исполнетост.

Како можеме да го спознаеме животот кога мртвите го предводат?

Како можеме да живееме во сегашноста под сенката на минатото?

Ако човекот сака да живее, тогаш повеќе нека нема почит за мртвите, нека го напушти култот на мршата. Мртвите го блокираат патот за напредок на живите.

Мораме да ги срушиме пирамидите, некрополите, гробниците. Треба со плуг да ги изораме полињата со гробишта за човештвото да се ослободи од она што го нарекуваат почит за мртвите, а што всушност е култ на мршата.



[1] Битките кај Магента и Солферино во 1859 година, дел од втората италијанска војна за независност, водени помеѓу Италија и Франција од една страна и Австрија од друга. По сведоштвото на страдањето на учесниците во битката кај Солферино, Анри Динан покренува процес кој довел до потпишување на Женевската конвенција и формирањето на Црвениот крст. (заб. на прев.)


#title ПАЗ: Привремено автономна зона, онтолошка анархија, поетски тероризам
#author Хаким Беј
#SORTauthors Хаким Беј (Hakim Bey)
#SORTtopics анархизам, утопии, онтологија
#source Hakim Bey, *T.A.Z.: The Temporary Autonomous Zone, Ontological Anarchy, Poetic Terrorism*, Autonomedia, New York, 1985/1991/2003 [[http://theanarchistlibrary.org/library/hakim-bey-t-a-z-the-temporary-autonomous-zone-ontological-anarchy-poetic-terrorism#toc11][theanarchistlibrary.org]]
#date 1985
#notes Превод: Фидан Безделник, 2003. Првпат oбјавено на македонски од Плоштад Слобода, Скопје, 2004. Анархистичка библиотека: преводот е делумно коригиран.
#lang mk


*** Благодарност

Хаос: Прогласите на Онтолошкиот Анархизам беше прво објавен во 1985 од Grim Reaper Press, Вихокен, Њу Џерси; уште едно издание подоцна е објавено во Провиденс, Роуд Ајленд, а тоа издание, пак, беше пиратирано во Боулдер, Колорадо. уште едно издание беше издадено од Verlay Golem од Провиденс во 1990 и пиратирано во Санта Круз, Калифорнија од страна на We Press. „Привремено Автономна Зона“ беше изведена во школата за бестелесна поетика Џек Керуак во Боулдер, како и на WBAI-FM во Њу Јорк Сити, 1990.

Се заблагодарувам до следниве публикации, постоечки и непосточки, во кои се појавија некои од овие текстови (несомнено многу од нив ги имам загубено или заборавено - извенете!): KAOS (Лондон); Ganymede (Лондон); Pan (Амстердам); Popular Reality; <em>Exquisite Corpse</em> (исто така <em>Stiffest of the Corpse,</em> City Lights); <em>Anarchy</em> (Colombia, MO), <em>Factsheet Five; Dharma Combat; OVO; City Lights Review; Rants and Incendiary Tracts</em> (Amok); <em>Apocalypse Culture</em> (Amok); <em>Mondo 2000; The Sporadical; Black Eye; Moorish Science Monitor; FEH!; Fag Rag; The Storm!; Panic</em> (Chicago);<em>Bolo Log</em> (Zurich); <em>Anathema; Seditious Delicious; Minor Problems</em> (London); <em>AQUA; Prakilpana.</em>

Исто така им се заблагодарувам на следниве личности: Џим Флеминг; Џејмс Конлајн; Сју Ен Харки; Шерон Ганон; Дејв Мандл; Боб Блек; Роберт Антон Вилсон; Вијлијам Бероуз; „П.М.“; Џоел Барико; Адам Пафри; Брет Ратерфорд; Џејк Рабиновиц; Ален Гинсберг; Ен Валдман; Френк Тори; Андре Кодреску; дејв Кроубар; Иван Стенг; Натаниел Тарн; Крис Фанкхаузер; Алекс Тротер. - Март, 1991.

* Хаос: Прогласите на Онтолошкиот анархизам

<quote>

Посветено на Устад Махмуд Али Абд ал-Кабир

</quote>

** Хаос

Хаос никогаш не умре. Примордиален неисклесан трупец, неприкосновен обожуван ѕвер, инертен и спонтан, повеќе ултравиолетов отколку која било митологија (како сенките пред Вавилон), оригиналното неразликувано единство на постоење сè уште шири ведрина како црните бајраци на Асасините, случајни и постојано опиени.

Хаос стои пред сите принципи на ред и ентропија, тој не е ниту бог ниту црв, неговите идиотски желби ја содржат и дефинираат секоја можна кореографија, сите безначајни фантазии и флогистони: како облаци, неговите маски се кристализација на неговата безличност.

Сè во природата е совршено реално, вклучувајќи ја и свеста, нема апсолутно никаква потреба за загриженост. Не само што оковите на Законот се разбиени, туку тие никогаш и не постоеле; демони никогаш не стражареле пред ѕвездите, Империјата никогаш не се основала, Ерос никогаш не пуштил брада.

Не, слушај ваму, еве што се случило: те лажеле, ти продале идеи за добро и зло, ти влеале недоверба кон твоето тело и срам за твоето пророштво на хаосот, измислиле зборови на гадење за твојата молекуларна љубов, те хипнотизирале со невнимание, додевале со цивилизацијата и сите нејзини лихварски емоции.

Нема соодветност, нема револуција, нема борба, нема патека; ти веќе си монарх на твојата сопствена кожа - твојата неприкосновена слобода чека да биде комплетирана од љубовта на други монарси: политика на сонот, итна како и небесното синило.

За да се отфрлат илузорните правилности и колебања на историјата, потребна е економија на некое легендарно камено доба - шамани не свештеници, бардови не лордови, ловци не полиција, собирачи на палеолитска мрзливост, нежни како крв, одејќи голи како признак или ишарани како птици.

Агентите на хаосот фрлаат пламени погледи на сè и секого способен да пружи доказ за нивната состојба, нивната грозница на <em>lux et voluptas</em>. Јас сум буден и свесен само во она што го љубам и посакувам до точката на терор - сето останато е само прекриен мебел, секојдневна анестезија, shit-for-brains, субрептилна здодевност на тоталитарни режими, банална цензура и беспотребна болка.

Аватари на хаосот делуваат како шпиони, саботери, криминалци на amour fou, ниту несебични ниту себечни, достапни како деца, воспитани како варвари, разжештени со опсесии, невработени, сетилно пореметени, волчји ангели, огледала на размисли, очи како цветови, пирати на секакви знаци и значења.

Овде ползиме низ пукнатините меѓу ѕидовите на црквата, државата, училиштето и фабриката, сите параноидни монолити. Отсечени од племето, со брутална носталгија се пробиваме до изгубени светови, имагинарни бомби.

Последниот можен <em>чин</em> е оној кој ја дефинира самата перцепција, невидливата златна жица која не поврзува: нелегално танцување низ ходниците на судниците. Ако те бакнев овде тоа ќе го наречеа терористички акт - затоа ајде да ги земеме нашите револвери во кревет и на полноќ да го разбудиме градот како пијани бандити славејќи со пукотници, порака на желбата на хаосот.

** Поетски тероризам

Откачено танцување во халите на електронски банки. Недозволени пиротехнички изложби. Земјена уметност (Land-art), earth-works како бизарни вонземски артефакти расфрлени низ државни паркови. Провалувај во куќи, но наместо да крадеш, остави Поетско-терористички предмети. Киднапирај некого и направи го среќен. Случајно одбери некого и убеди го дека е наследник на огромно, бескорисно и чудесно богатство - да речеме 5.000 квадратни км. од Антарктикот, или пак стар циркуски слон, или дом за сираци во Бомбај, или пак колекција на алхемиски списи. Подоцна ќе сфатат дека барем за миг поверувале во нешто невообичаено и можеби ќе бидат нагонети да побараат некои поинтензивни начини на постоење.

Закачи месингени комеморативни плочи на места (јавни и приватни) каде што си доживеал откровение или си имал посебно сексуално искуство, итн.

Оди гол како признак.

Организирај штрајк во твоето училиште или работно место од причина дека не ја задоволува твојата потреба за опуштеност и духовна убавина.

Графитите им дадоа малку грациозност на подземните премини, метроа и вкочанетите јавни споменици - ПТ-арт, исто така може да биде создаван и за јавни места: поеми нашкрабани во тоалети на судници, мали фетиши оставени во паркови и ресторани, фотокопирани листови под брисачите на паркирани автомобили, слогани со големи букви излепени на ѕидови од игралишта, анонимни писма испратени на случајни или избрани примачи (поштенска измама), пиратски радио трансмисии, влажен цемент...

Реакцијата на публиката, или естетскиот шок предизвикан од ПТ, би требало да биде барем онолку силен колку и чувството на терор - снажно гадење, сексуална побуда, суеверно стравопочитување, ненадеен интуитивен пробив, дадаистична вознемиреност - без разлика дали ПТ е насочен кон една или повеќе личности, без разлика дали е потпишан или анонимен, доколку не промени нечиј живот (освен оној на уметникот) тој е неуспешен.

ПТ е чин во Театарот на Суровоста, тој нема бина, нема редици седишта, нема билети и нема ѕидови. За да воопшто би функционирал, ПТ мора категорично да биде разведен од сите конвенционални структури на уметничко конзумирање (галерии, публикации, медиуми). Дури и герилските тактики на уличниот театар на ситуационистите се можеби сега веќе доволно добро познати и очекувани.

Префинето заведување преземено не само за заемно задоволство, туку истовремено и како свесен акт во намерно прекрасен живот - можеби е врвниот ПТ. Птерористот се однесува како измамник на довербата чија цел не се пари, туку промена.

Немој да правиш ПТ за други уметници, стори го тоа за луѓе кои нема да сфатат (барем за миг) дека она што си го направил е уметност. Избегнувај препознатливи арт-категории, избегнувај политика, не се задржувај да се расправаш, немој да бидеш сентиментален; биди безмилосен, ризикувај, вандализирај го само она што <em>мора</em> да биде обезличено, направи нешто што децата ќе го паметат цел живот - но, немој да бидеш спонтан доколку ПТ Музата не те опседнала.

Дотерај се. Остави лажно име. Биди легендарен. Најдобриот ПТ е против законот, но не дозволувај да бидеш фатен. Уметноста како злочин, злочинот како уметност.

** Amour Fou

Amour fou не е Општествена демократија, не е Парламент од двајца. Минутите од неговите тајни средби се занимаваат со преголеми, но преточни значења за прозата. Не ова, а ниту она - неговата Книга на симболи трепери во твоите раце<strong>.</strong>

Природно, тој сере по учителите и полицијата, но исто така им се потсмева и на ослободителите и идеолозите -  тој не е чиста, добро осветлена соба. Тополошки шарлатан ги прострал коридорите на напуштените паркови, неговиот декор на заседа е со блескава црнина и манијакална аловост.

Секој од нас поседува половина од мапата - како двајца ренесансни моќници со нашето анатемисано плеткање на телата, соединување на течности - замислените лузни на нашиот Град - дамките на возбуда во нашата пот.

Онтолошкиот анархизам никогаш не се врати од своето последно рибарење. Се додека никој не пропејува на ФБИ, ХАОС не се грижи за иднината на цивилизацијата. Amour fou се размножува само случајно - неговата примарна цел е примање храна од Галаксијата. Конспирација на трансмутација.

Неговата единствена грижа за Семејството лежи во можноста за инцест (“Одгледај си свое”. “Секој човек фараон!”) - О мои искрени читатели, моја лико, мој брате, моја сестро! - во мастурбацијата на детето се наоѓа скриен (како јапонски хартиен цвет) ликот на распаѓањето на Државата.

Зборовите им припаѓаат на оние кои ги користат сè додека некој друг не им ги украде. Надреалистите се посрамотија предавајќи ја amour fou на духот-машина на Апстракцијата - тие во својата бесвест бараа само моќ над другите, во ова го следеа де Сад (кој сакаше „слобода“ само за возрасните бели луѓе да можат да им ги вадат утробите на жените и децата).

Amour fou е заситен од сопствената естетика, се исполнува себеси до сопствените граници со траектории на сопствени гестови. Англосаксонскиот постпротестантски свет ја канализира целата забранета сладострасност во рекламирање и се разделува себеси во спротивставени толпи: хистерични шминкерчиња vs. промискуитетни клонови и бивши-ex-ергени. AF не сака да се приклучи кон ниту една армија, не учествува во Половите војни, здосадено му е од еднаквите шанси за вработување (всушност тој одбива да работи за да преживее), тој не се жали, не објаснува, никогаш не гласа и никогаш не плаќа даноци.

AF би сакал да го види секое копиле („lovechild“) прифатено и родено - AF напредува со помош на анти-ентрописки средства - AF обожува да биде малтретиран од деца - AF е подобар од молитва, подобар од синсемилиjа - AF си ги зема своите палми и месечина каде и да оди. AF се восхитува на тропикализам, саботажа, brave-dance, Layla & Majnun, мирисот на барут и сперма.

AF секогаш е нелегален, било да е маскиран како брак или извиднички одред - секогаш пијан, било од вино или од сопствените секрети или пак чадот на сопствените полиморфни доблести. Тој не е избезуменоста на чувствата, туку нивната апотеоза - не резултат на слобода, туку нејзина претсостојба. <em>Lux et voluptas</em>.

** Диви деца

Патека осветлена од недостижната светлина на полната месечина среде мај, во некоја држава што почнува на „И“, толку дводимензионална што едвај може да се каже дека воопшто поседува некаква географија - сноповите светлина толку упорни и стварни што мораш да ги црташ сенките доколку сакаш да мислиш во зборови.

Не постои можност за <em>пишување</em> до Дивите деца. Тие размислуваат во слики - прозата за нив е писмо сè уште недоволно сварено - осифицирано, онака како што за нас не е сè уште целосно доверливо.

Можете да пишувате <em>во прилог</em> на нив, за оние што го изгубиле сребрениот синџир да можат да ги следат. Или пак да пишувате <em>за</em> нив, правејќи ја <strong>приказната</strong> и <strong>амблемот</strong> процес на заведување во твоите сопствени палеолитски сеќавања, варварско напаствување кон слободата (хаос како што <strong>ХАОС</strong> го разбира).

За овие суштества од други светови или „третиод род“, <em>les enfants sauvages</em>, желбата и Имагинацијата се сé уште нераздвојни. Нескротена <strong>игра</strong>: одеднаш и истовремено извор на нашата Уметност и сите ретки видови на ерос.

За да го прегрнеш безредието како непресушен извор и складиште на разврат, фундамент на нашата отуѓена и окултна цивилизација, нашата конспиративна естетика, нашата налудничава шпионажа - ова е нашата акција (да не се лажеме) или како некој вид на уметник, или како десет-тринаесет годишни деца.

Деца чиишто избистрени чувства ги предаваат во брилијантната магија на прекрасното задоволство, рефлектираат нешто диво и бесрамно во природата на самата реалност: природни онтолошки анархисти, ангели на хаосот - нивните гестови и телесна миризба распрскуваат околу нив џунгла на постоење, шума на претчувства исполнета со змии, нинџа оружја, желки, футуристички шаманизам, чудесен неред, мочка, духови, сончева светлина, дркање, птичји гнезда и јајца - весела агресија против офкањата на оние Ниски рамнини толку немоќни да ги опфатат деструктивните епифании или креации во форма на антики, кршливи но доволно остри да ја исецкаат месечевата светлина.

Но сепак, жителите на овие инфериорни димензии на повлечени води вистински веруваат дека ги контролираат судбините на Дивите деца - и <em>овде долу</em>, таквите злобни верувања всушност ги вајаат повеќето од содржините на ставовите.

Единствените оние кои наместо да ја диктираат, всушност сакаат да ја <em>споделат</em> палавата судбина на тие диви отпадници или мали герилци, единствените кои можат да го разберат тоа љубење и ослободување, се оние кои ги прават <em>истите дела</em> - повеќето од нив се уметници, анархисти, перверзници, еретици, дружина одделена (колку од себе толку и од светот) или способна да се запознае само онака како што дивите деца можат, вкочанети погледи преку масата за јадење додека возрасните се потсмеваат одзади нивните маски.

Премногу млади за Harley чопери - исфрлени од училишта, брејкденсери, поети во едвај започнат пубертет од изгубените по железницата градови - милиони искри како паѓаат од издигнатите Рембо и Могли - стројни терористи чиишто шарени бомби се цврсто обединети со полиморфна љубов и скапоцени остатоци на популарната култура - панкерски трагачи по забава кои сонуваат да си ги испирсаат ушите, анимистички велосипедисти кои едрат во оловниот самрак низ Welfare улиците на диви цвеќиња - цигани коишто голи се капат вон сезона, насмеани крадци едрачи на тотемите на моќта, ситни пари и скакулци - ги чувствуваме насекаде - ја издаваме оваа понуда за да ја замениме корупцијата на нашиот сопствен <em>lux et gaudium</em> за нивната совршена валканост.

Значи сфатете го ова: нашата реализација, нашето ослободување зависи од <em>нивното</em> - не затоа што го имитираме Семејството, тие „скржавци на љубовта“ кои држат заложници за банална иднина, ниту пак Државата која нè учи да потонеме под хоризонтот на случувања на еднолична „корисност“ - не - туку бидејќи <em>ние & тие</em>, дивите, сме одраз едни на другите, поврзани и ограничени од тој сребрен ланец кој ја дефинира белината на сладострасноста, престапот и визијата.

Ги споделуваме истите непријатели, а и нашите триумфални средства за бегство се исти: споулавена и опсесивна <em>игра</em>, поддржана од привидната брилијантност на волците и нивните деца.

** Паганизам

Констелации со кои се управува барката на душата. „Доколку муслиманот го разбираше Исламот, тој ќе станеше обожувач на идоли“ - Махмуд Шабестари Елегва, грд отворач на врати со кука во главата и сјајни школки наместо очи, пура од црна сантерија и чаша рум - исто како и Ганеш, дебело момче со глава на слон кое јава глушец. Органот кој со сетилата ги регистрира божествените атрофии. Оние што не можат да доживеат барака не можат да ги почувствуваат милувањата на светот.

Хермес Поимандер подучуваше како да се оживуваат еидолони, магијата на престојување на духовите во иконите - но оние коишто не можат да го изведат овој ритуал на самите себе и на сета материјална структура на материјалното битие ќе добијат само ѓубре, гнилост и лошо расположение.

Паганското тело станува Игралиште на Ангелите кои јасно го согледуваат ова место  -  токму оваа шумичка - како рај („Доколку воопшто постои рај, тогаш засигурно е <em>овде</em>!“ - натпис на портата на Мугалската градина).

Но онтолошкиот анархизам е премногу палеолитен за есхатологијата - нештата се стварни, магепснички активности, слободни духови со Имагинација, смртта е непријатна празнина – фабулата на <em>Метаморфозите</em> на Овидиј – еп на непостојаност. Сопствениот митски пејзаж.

Паганизмот сè уште не пронашол закони - единствено доблести. Нема свештенство, нема теологија ниту метафизика ниту морал - туку универзален шаманизам во кој никој не може да ја постигне вистинската човечност без визија.

Храна пари секс спиење сонце песок и синсемилија - љубов вистина мир слобода и правда. Убавина. Пијаното момче Дионис на пантер - густа адолесцентска пот - Пан козарот со мака се пробива низ тврдата земја која, како да е море, достигнува до неговиот појас, неговата кожа покриена со кора од лишаи и маховина - Ерос самиот се размножува во дузина голи пасторални скромни фармерски момчиња со калливи нозе и барски мил на нивните бутови.

Гавран, потлач лажгото, понекогаш момче, стара жена, птица која ја украде месечината, борови иглички кои пловат по барата, Heckle/Jeckle со глава на тотем, хор од врани со сребрени очи кои танцуваат на купот од трупци - исто како и Семар грбавата албино хермафродитска сенка - куклен заштитник на Јаванската револуција.

Јемаја, сина ѕвезда морска божица и заштитничка на чудаците - иста како Тара, синосив аспект на Кали, ѓердан од черепи, танцувајќи врз вкочанетиот лингам  на Шива, лижејќи монсунски облаци со нејзиниот метар долг јазик - иста како Лоро Кидул, јаспис-зелена Јаванска божица на морето која на султаните им ја подарува моќта на неповредливост преку тантрички сексуален однос во магични кули и пештери.

Од една гледна точка онтолошкиот анархизам е екстремно гол, соголен од сите квалитети и поседи, сиромашен како самиот <strong>ХАОС</strong> - но од друга гледна точка тој се размножува со барокноста како Ебачките храмови на Катманду или пак некоја алхемиска книга на ознаки - се оптегнува на диванот јадејќи локум и носејќи се со еретички замисли додека едната рака му е во неговите шалвари.

Труповите на неговите пиратски бродови се лакирани во црно, едрата се црвени, црни бајраци со крилести песочни часовници.

Јужно кинеско море на умот, покрај рамната обала со густо обраснати палми, гнили златни храмови на непознати ѕверски божества, остров по остров, поветрецот како влажна жолта свила на гола кожа, навигирајќи според пантеистички ѕвезди, хиерофанија на хиерофанија, светло врз светло наспроти светлечкиот и хаотичен мрак.

** Уметничка саботажа

Уметничката саботажа се стреми да биде совршено егзампларна, но во исто време зачувувајќи состојка на непроѕирност - не пропаганда туку естетски шок; стравично директна, но истовремено суптилно извртена - акција како метафора.

Уметничката саботажа е темната страна на Поетскиот тероризам - креација преку деструкција - но таа не може да ѝ служи ниту на една Партија, ниту пак нихилизам, ниту пак на самата уметност. Исто како што отфрлањето на илузијата го зголемува сознанието и свеста, така и уништувањето на естетската пренатрупаност го разблажува воздухот на светот на дискурсот, на Другото. Уметничката саботажа ѝ служи единствено на свеста, внимателноста и будноста.

УС ја надминува паранојата, ја надминува деструкцијата - ултимативниот критицизам - физички напад врз одвратната уметност - естетски џихад. И најмалата дамка на малодушна себичност па дури и на личен вкус ја расипува нејзината чистота и ја ослабува нејзината сила. УС никогаш не може да бара моќ - туку само да ја <em>ослободува</em>.

Индивидуалните уметнички дела (дури и најлошите) се во голема мера ирелевантни - УС се труди да им наштети на институциите кои ја користат уметноста за да ја ослабат свеста и да профитираат од измамата. Овој или оној поет или сликар не може да биде осуден за немање визија - но малигните Идеи можат да бидат нападнати преку артефактите кои тие ги генерираат. <strong>Музак</strong> е дизајниран да хипнотизира и контролира - неговата машинерија може да биде разбиена.

Јавно палење на книги - зошто само десничарите и царинските службеници да имаат монопол врз ова оружје? Романи за деца опседнати од демони; листата бестселери на <em>New York Times</em>; феминистички трактати против порнографија; учебници (особено од општествените студии, науката за граѓанските права, здравје); купишта на <em>New York Po</em>st, <em>Village Voice</em> и останатите супермаркетски весници; присобрани избрани дела од христијански издавачи; неколку арлекински романси - фестивалска атмосфера, шишиња полни вино и џоинти подавани наоколу во ведро есенско попладне.

Да расфрлаш наоколу пари на Берзата е прилично фин Поетски тероризам - но да ги <em>уништиш</em> парите би била добра Уметничка саботажа. Да го прекинеш ТВ преносот и да емитуваш неколку пиратирани минути на подбуцнувачка Хаос уметност би претставувало добро остварување на ПТ - но едноставно да го дигнеш во воздух предавателот би била совршено адекватна уметничка саботажа. Доколку одредени галерии и музеи заслужуваат повремено по некоја цигла во нивните прозорци - не деструкција туку удар кон уживање - тогаш што е со <strong>банките</strong>? Галериите ја претвораат убавината во стока за широка потрошувачка, но банките ја преобразуваат Имагинацијата во измет и задолженост. Нема ли светот да добие повеќе убавина доколку секоја банка би можела да стрепи... или да пропадне? Но како? Уметничката саботажа најверојатно би требало да остане подалеку од политиката (многу е досадна) - но не и од банките.

Не стражари - вандализирај. Не протестирај - замачкувај. Кога грдотијата, лошиот дизајн и глупавото ѓубре ти се наметнати, постани Лудит, удри делото, возврати. Разби ги симболите на Империјата во име на ништо друго освен желбата на срцето за убавина.

** Асасините

Преку одблесокот на пустината во полихроматските ридови, ќелава и жолтеникава виолетова сиво-кафена и жолто-зелена, на врвот на исушената сина долина патниците наоѓаат вештачка оаза, утврден замок во сараценски стил, оградувајќи скриена градина.

Како гости на Старецот од планината, Хасан и Сабах, по скали вдлабнати во карпите тие се искачуваат кон замокот. Овде, денот на воскреснувањето веќе дошол и заминал - оние внатре живеат надвор од профаното Време, кое го држат во длабнатината со бодежи и отрови.

Под покривите на замокот и кулите изрежани со прозорци научниците и федајените бдеат во тесните монолитни ќелии. Мапи на ѕвезди, астролошки лаборатории, алембици и реторти, купишта отворени книги под снопот на утринска светлина - изваден јатаган.

Секој од оние кои влегуваат во кралството на <em>Имамот на сопственото битие</em> постанува султан на инвертираното откровение, монарх на поништувањето и одметнувањето. Во средишна одаја обрабена со светлина и закачени арабескни таписерии, се потпираат на долги перници и пушат долги чибуци хашиш дополнети со опиум и килибар.

За нив хиерархијата на битието се кондензирала во бездимензионален пунктум од стварноста - за нив оковите на Законот се разбиени - своето постење го завршуваат со вино. За нив надворешноста на сè е всушност внатрешноста, нејзиното вистинско лице сјае преку непосредноста. Но портите на градината се камуфлирани со тероризам, огледала, озборувања за убиства, trompe l’oeil, легенди.

Калинка, дудинка, персимона, еротска меланхолија на чемпресите, розеви шираци рози, мангали на мекански алои и смола од тропски дрва, вкочанети снопови на отомански лалиња, килими пространи чиниш градини на вистински ледини - голем шатор поставен со мозаик од калиграми - врба, поток со поточарка  - одоздола фонтана кристализирана со геометрија - метафизичкиот скандал на капење на женски робинки од харем, на влажни кафени пехарници кои играат криенка во лисјата – „вода, зеленило, убави лица“.

Навечер, како цивилизиран волк со турбан, Хасан и Сабах се протегнува на парапет над градината и вкочането гледа во небото, соработувајќи во безумниот свеж воздух на пустината со астеризмите на ересот. Вистина, во овој мит на некои ученици претенденти може да им биде наредено да се фрлат од насипот во црнината - но исто така е вистина дека некои од нив ќе научат да летаат како волшебници.

Знакот на Аламут во умот содржи <em>мандала</em> или магичен круг изгубен во историјата, но всаден или втиснат во свеста. Старецот кришум влегува во шатори на кралеви и спални на теолози, преку сите брави и стражари со помош на заборавена муслиманска нинџа техника, ги остава зад себе лошите соништа, ками на перниците, моќни поткупи.

Есенцијата на неговата пропаганда протекува во криминалните соништа на онтолошкиот анархизам, потеклото на нашите опсесии ги изложува светлечките црни одметнички бајраци на Асасините... сите претенденти за тронот на Замислениот Египет, окултен просторен/светлосен континуум конзумиран од сè уште незамисливи слободи.

** Пиротехника

Пронајдена од Кинезите но никогаш развиена за војна - добар пример на Поетски тероризам - оружје употребувано да предизвика естетски шок наместо да убие - Кинезите мразеле војна и жалеле кога биле регрутирани војски - барутот, покорисен за плашење малигни демони, развеселување деца, го полни воздухот со храбра и рискантна магла.

Ц класа Трештечки бомби од Квантунг, ракетни шишиња, пеперутки, М80-ки, сончогледи, “Шума во пролет” - револуционерно време - запали ја твојата цигара од фитилот на Хејмаркетска црна бомба - замисли го воздухот полн со lamiae и succubi, угнетувачки духови, духови-полицајци. Повикај некое дете со чкорче што тлее - шаман-апостол на летни барутни завери - вознемири ја тешката ноќ со сплескани ѕвезди и надуени ѕвезди, арсен и антимон, натриум и каломел, многу магнезиум и пискава калиумова сода.

Нагонски оган (црнила и шалитра) оган од пушкарница и железни полнења - нападни ја твојата локална банка или грда црква со римски свеќи и пурпурно-златни огнометни ракети, импровизирано и анонимно (можеби лансирани од задниот дел на пикап камион).

Изгради конструкција од дрвени решетки со копја на крововите на осигурителни згради и училишта - кундалини змија или змеј на Хаос намотан бариум-зелено наспроти позадина од натриум-оксално жолт - Не ми се качувај на глава - или чудовишта во парење кои исфрлаат огнени топки кон домот на старите Баптисти.

Скулптура од облаци, скулптура од дим и знамиња = Воздушна уметност. Земјени дела. Фонтани = Водена уметност. И Огномети. Немој да изведувате со грантови од Рокфелер или полициски дозволи за публика од љубители на културата. Исчезнувачки запаливи умствени бомби, страшни мандали распалени во самозадоволувачки ноќи на предградието, зелени вонземски глави што татнат од емоционална чума под притисок на оргон-сини вајра-зраци на ласерски <em>feux d’artifice</em>.

Комети кои експлодираат со мирис на хашиш и радиоактивен јаглен - духови од мочуриштето кои се хранат со мртовци и чудаци што шетаат по јавни паркови - лажно огнено треперење на св. Елмо над архитектурата на буржоазијата - паѓање на низи од женски прсти на подот на Законодавството - напад на природни саламандери врз добро познати морални реформатори.

Пламен шелак, шеќер од млеко, стронциум, смола, вода од каучуково дрво, никулци на кинески оган - за неколку мига воздухот е изострен озон - нанесувајќи опален облак од остар змејски чад. За миг Империјата паѓа, нејзините принцови и гувернери бегаат во нивните гнасни кочини, сулфурни бомбони од мал злодух - како што се повлекуваат пламени фрлачи ги горат нивните стегнати гaзови. Детето на Асасините, душа на огнот, владее една кратка топла ноќ.

** Митови на хаосот

<quote>

Невиден Хаос (po-te-kitea)

Неопседнат, Непреминлив

Хаос на потполен мрак

Недопрен и Недопирлив

<em> -  Маорска песна</em>

</quote>

Хаос се сместува на небесна планина: голема птица како жолта торба или црвена огнена топка, со шест нозе и четири крилjа - нема лице но танцува и пее.

Или Хаос е црно долговлакнесто куче, слепо и глуво, на коe му недостасуваат петте црева.

Хаос Амбисот доаѓа прв, потоа Земјата/Геја, па Желбата/Ерос. Од овие три произлегуваат два пара - Еребус и старата Ноќ, Етер и Дневната светлина.

<quote>

Ниту Битие ниту Небитие

ниту воздух ниту земја ниту простор:

што е опфатено? каде? под чија заштита?

Што беше водата, длабока, несфатлива?

Ниту смрт ниту бесмртност, ден или ноќ -

но <strong>Еден</strong> сам дуваше без ветер.

Ништо друго. Темнина завиена со темнина,

Невидлива вода.

<strong>Едниот</strong>, скриен од празнината,

ја почувствува генерацијата на топлина, дојде на живот

Желба, прво семе на Умот...

Имаше ли горе или долу?

Имаше сеачи на семиња, имаше моќ:

одоздола енергија, импулс одозгора.

Но кој знае сигурно?

- <em>Рг Веда</em>

</quote>

Тијамат, Океанот Хаос, споро капе од нејзината утроба на Кал и Тиња, Хоризонтите, Небото и водената Мудрост. Овие подмладоци постануваат бучни и натрапливи - таа размислува за нивното уништување.

Но Мардук, Вавилонскиот бог на војната се крева на востание против Старата вештерка и нејзините чудовишта на Хаосот, чтонски тотеми - Црв, Човекојатка, Голем лав, Лудо куче, Човек шкорпија, Завивачка олуја - змејови што ја носат својата слава како богови - и самата Тијамат, прекрасна морска змија.

Обвинета од Мардук дека ги натерала синовите да се бунтуваат против татковците - таа сака Магла и Облаци, принципите на нередот. Мардук ќе биде првиот што ќе владее, што ќе измисли влада. Во борба тој ја убива Тијамат и од нејзиното тело го одредува материјалниот универзум. Тој ја инагуира Вавилонската Империја - потоа од бесилката и крвавата утроба на инцестниот син на Тијамат, ја создава човечката раса за секогаш да служи на удобноста на боговите - и нивните високи свештеници и миропомазените кралеви.

Таткото Зевс и Олимпијците поведуваат војна против Мајката Геа и Титаните, тие партизани на Хаосот, старите начини на ловење и собирање, на бесцелно талкање, андрогинија и разузданост на ѕверовите.

<center>

[[h-b-jpeg-hakim-bej-paz-privremeno-avtonomna-zona-o-1.jpeg]]

</center>

Амон-Ра (Битие) седи сам во примордијалниот Океан Хаос на <strong>калуѓерка</strong> која со дркање ги создава сите останати богови - но Хаос исто така се манифестира како змејот Апофис кој Ра мора да уништи (заедно со неговата слава, неговата сенка и неговата магија) за Фараонот да може безбедно да владее - победа, секојдневно ритуално ресоздавана во Империјалните храмови за да ги уништува непријателите на државата, на космичкиот Ред.

Хаос е Хун Тун, Император на Центарот. Еден ден Јужното море, Царот Шу и Северното море, Царот Ху (<em>шу ху</em> = молња) го посетиле Хун Тун, кој секогаш добро ги пречекувал. Сакајќи да возвратат на неговата љубезност тие рекле: „Сите суштества имаат седум отвори, за гледање, слушање, јадење, серење, итн. - но стариот добар Хун Тун нема ниту еден! Ајде да избушиме неколку во него!“ Така и сториле - по една дупка секој ден - така сè до седмиот ден кога Хаос умрел.

Но... Хаос исто така е и огромно кокошкино јајце. Во него е роден П’ан-Ку и внатре расте цели 18.000 години - конечно јајцето се отвора, се разделува на небо и земја, јанг и јин. Сега П’ан-Ку прераснува во столб што го држи универзумот - или поинаку, тој <em>станува</em> универзумот (здивот - ветар, очите - сонце и месечина, крвта и расположението - реки и мориња, косата и прамените - ѕвезди и планети, спермата - бисери, сржта - жад, неговите болви - човечки суштества, итн.)

Или поинаку тој станува човекот/чудовиштето Жолтиот Император. Или станува Лао Це, пророкот на Тао. Всушност, стариот добар Хун Тун е самиот Тао.

„Музиката на природата не постои надвор од стварите. Разните отвори, цевки, жлебови, сите суштества заедно ја творат природата. „Јас“ не може да произведува ствари и стварите не можат да го произведуваат „Јас“, кое е самопостоечко. Стварите се она што е спонтано, а не предизвикано од нешто друго. Сè е природно и не знае зошто е тоа така. 10.000 ствари имаат 10.000 различни состојби, сите во движење како да се Вистинскиот Бог кој ги движи - но ако бареме доказ за овој Бог нема да го пронајдеме“. (Куо Хсианг)

Секоја реализирана свест е „император“ чијшто единствен облик на владеење не прави ништо со што би ја вознемирил спонтаноста на природата, Тао. „Мудрецот“ не е самиот Хаос, туку верно дете на Хаос - една од болвите на П’ан-Ку, дел од месото на монструозниот син на Тијамат. „Рајот и Земјата“, вели Чуанг Цу, „се родени во исто време кога и јас, и 10.000 ствари се едно со мене“.

Онтолошкиот анархизам се стреми да не се согласува само со таоистичката тотална смиреност. Во нашиот свет Хаос е соборен од помлади богови, моралисти, пенисократи, банкари-свештеници, земјопоседници. Ако востанието се покаже невозможно тогаш би можел да се покрене барем еден вид на таен духовен џихад. Нека ги следи воените бајраци на анархистичкиот црн змеј, Тијамат, Хун Тун.

Хаос никогаш не умре.

** Порнографија

Во Персија видов дека поезијата е замислена да биде сместена во музика и пеена - од една едноставна причина - бидејќи <em>функционира</em>.

Вистинска комбинација од слика и мелодија ја втурнува публиката во <em>хал</em> (нешто помеѓу емоционално/естетско расположение и транс на хиперсвесност), изливи на плачење, напади на танцување - мерлива физичка реакција на уметноста. За нас, врската меѓу поезијата и телото умре заедно со бардовската ера - ние читаме под влијание на картезијански неестетски гас.

Во Северна Индија дури и немузичките рецитали провоцираат врева и движење, секој добар стих поздравен со аплауз, „Ба! Ба!“ со елегантен свинг на рацете, фрлање на рупии - додека ние слушаме поезија како некој SciFi мозок во тегла - во најдобар случај искривена насмевка или гримаса, закржлавен орган на некој човеколик мајмун - остатокот од телото на некоја друга планета.

На Исток поети понекогаш се затворани во затвор - еден вид на комплимент, бидејќи претпоставува дека поетот направил нешто барем онолку реално колку и кражба, силување или револуција. Овде на поетите им е дозволено да издаваат сè - всушност еден вид на казна, затвор без ѕидови, без одгласи, без допирливо постоење - царство на сенки на печатот, или на апстрактната мисла - свет без ризик или <em>ерос</em>.

Значи поезијата е повторно мртва - и дури ако мумијата од својот леш поврати некои заздравувачки состојки, авто-воскреснувањето не е една од нив.

Ако владетелите одбијат да ги сметаат поемите за злосторства, тогаш некој мора да изврши злосторства кои се во функција на поезијата, или текстови кои го поседуваат одекот на тероризмот. Поезијата по секоја цена повторно да се поврзе со телото. Не злосторства против телата, туку против Идеите (и Идеите во стварите) коишто се смртоносни и задушувачки. Не глупави злодела туку примерни злосторства, естетски злосторства, злосторства за љубов. Во Англија некои порнографски книги сè уште се забранети. Порнографијата има мерлив физички ефект врз нејзините читатели. Како и пропагандата, таа некогаш менува животи бидејќи открива вистински желби.

Нашата култура поголемиот дел од порнографијата ја произведува заради омраза кон телото - но еротската уметност самата по себе создава подобро средство за издигнување на битието/свеста/блаженството - како во некои ориентални дела. Еден вид на западно тантрик порно би можело да помогне во галванизирање на лешот, да направи да свети со дел од гламурот на злосторството.

Америка има слобода на говорот затоа што сите зборови се сметаат за еднакво невкусни. Само <em>сликите</em> се важат - цензорите обожуваат слики на смрт и осакатување, но застрашено се повлекуваат пред глетката на дете кое мастурбира - очигледно ова го доживуваат како инвазија на нивната постоечка валидност, нивната идентификација со Империјата и нејзините најсуптилни гестови.

Нема сомневање дека и најпоетичното порно никогаш повторно не би го оживеало безличниот леш да танцува и пее (како кинеската птица на Хаосот) - но... замислете текст за триминутен филм чиишто дејствие се одигрува на некој митски остров на пребегани деца коишто ги населуваат рушевините на старите замоци или пак градат колиби налик тотеми и гнезда од собрано ѓубре - микс на анимација, специјални ефекти, компјутерска графика и лента во боја - компактно уреден како некоја реклама за фастфуд...

...но чудни и голи, перја и коски, шатори зашиени со кристал, црни кучиња, крв од гулаби - егзибиционисти на килибарни екстремитети замотани во чаршави - лица во ѕвездени маски бакнувајќи меки брчки од кожата - пирати андрогини, отфрлени лица на колумбини кои спијат на бедрата на бели цвеќиња - валкани смешни вицови, гуштери миленичиња лижат истурено млеко - играње брејкденс голи - викторијанско капење во када со гумени патки и розеви бонери - Алиса на ганџа...

...атонален пaнк реге напишан за гамелан, синтисајзер, саксофон и тапани - електрични буги текстови испеани од неетеричен детски хор - онтолошки анархистички текстови, мешавина од Хафез и Панчо Вила, Ли По и Бакунин, Кабир и Цара - наречете го „<strong>Хаос</strong> - Рок видео!“.

Не... најверојатно само сон. Прескап за да се произведе, а и покрај тоа, кој ќе го гледа? Не децата за коишто беше наменет да ги заведе. Пиратската ТВ е јалова фантазија, рокот само уште една стока за широка потрошувачка - тогаш, заборавете го залижаниот gesamtkunstwerk. Растурете подбуцнувачки безобразни летки по игралиштата - порнопропаганда, необичен самиздат за да ја ослободи Желбата од нејзините окови.

** Злосторство

Правда не може да постои ниту под еден Закон - дејствието во согласност со спонтаната природа, дејствието што е праведно, не може да биде дефинирано ниту со една догма. Злосторствата поддржувани на овие страници не можат да бидат извршени над себе или некој друг, туку само над зајадливата кристализација на Идеи во структури на отровни Тронови и Доминации.

Тоа значи, не злосторства над природата или човештвото туку злосторства со легална одлука. Порано или подоцна разоткривањето и обелодувањето на себе/природата ја преобразува личноста во разбојник - како преминување во друг свет, а при враќањето во овој да откриеш дека си прогласен за предавник, еретик, изгнаник. Законот те чека да се препнеш од облик на битие, душа поинаква од стандардното мртво месо со виолетов печат одобрено од FDA - и штом ќе почнеш да делуваш во хармонија со природата, Законот те дави и убива - затоа немој да го глумиш благославен либерал маченик од средната класа - прифати го фактот дека си криминалец и биди подготвен да делуваш како таков.

Парадокс: да се прегрне Хаос не значи да се втурнеш во ентропија туку да испливаш во енергија како ѕвездите, шема на неодложна нежност - спонтан органски ред целосно поинаков од распаднатите пирамиди на султаните, муфтиите, кадиите и насмеаните џелати.

По Хаосот доаѓа Ерос - принципот на ред, имплицитен во ништото на неограниченото Едно. Љубовта е структура, систем, единствениот код неизвалкан од ропството и издрогиран од сонот. Ние мораме да станеме измамници и неранимајковци за да ја заштитиме неговата духовна убавина во таинствена рамка, скриена шпионска градина.

Немој само да преживувате додека чекате нечија револуција да ви ја разбистри главата, не се приклучувајте кон армиите на анорексија и булимија - делувајте како веќе да сте слободни, пресметајте ги можностите, забрзајте, запомнете го кодот на Duello - Пуши трева/Јади пилешко/Пиј чај. Секој човек свое сопствено вино и дрво на смоква (<em>Круг Седум Коран</em>, Благородниот Дру Али) - носи го својот маварски пасош со гордост, немој да бидеш фатен во вкрстен оган, чувај си го грбот - но преземај ризици, танцувај пред да се калцифицираш.

Природниот општествен модел за онтолошки анархизам е детската банда или бандата на ограбувачи на банки. Парите се лага - оваа авантура мора да биде остварлива без нив - пленот и грабежот би требало да се потрошат пред да се претворат во прашина. Денес е денот на Воскреснување - парите потрошени на убавина ќе бидат алхемиски трансмутирани во еликсир. Како што велеше мојот вујко Мелвин, украдената лубеница е послатка. Светот е веќе преправен според желбата на срцето - но цивилизацијата ги поседува повеќето пушки и сите договори за закуп. Нашите диви ангели бараат да пречекоруваме, затоа што тие се појавуваат само на забранети подрачја. Човекот од автопатот. Невидлива јога, молскавичен препад, уживање во богатсво.

** Маѓесништво

Универзумот сака да си игра. Оние што го одбиваат тоа заради духовна скржавост и избираат чиста размисла губат право на нивната човечност - оние кои одбиваат од здодевно патење, оние кои се двоумат, ја губат својата шанса за божественост - оние коишто си калапат слепи маски на Идеите и кои се мавтаат наоколу барајќи некаков доказ за нивната сопствена цврстина завршуваат гледајќи со очи на мртовец.

Маѓесништво: систематско култивирање на зголемена свест или невообичаено сознание и нивно применување во светот на делата и стварите за остварување на саканите резултати.

Зголеменото отворање на перцепцијата постепено го отфрла лажнот „јас“, нашите какофонски духови – „црната магија“ на зависта и крвната освета нема да успеат, бидејќи Желбата не може да биде принудена. Онаму каде што нашето знаење за убавина се хармонизира со <em>ludus naturae</em>, започнува маѓесништвото.

Не, не виткање на лажици или хороскоп, не Златната зора или привидниот шаманизам, астралната проекција или Сатанската миса - ако е обична абракадабра, посвети се на вистинските нешта, банкарство, политика, општествени науки - а не на тоа џгољаво блаваткиско ѓубре.

Маѓесништвото се стреми кон создавање психички/физички простор околу себе или отворања кон простор на непречено изразување - метаморфоза на секојдневно функционирање во ангелската област. Ова го вклучува манипулирањето со симболи (коишто исто така се ствари) и луѓе (коишто исто така се симболични) - архетипите го обезбедуваат речникот на овој процес и затоа се третирани како да се истовремено стварни и нестварни, како и зборовите. Имагинарна Јога.

Маѓесникот е едноставен Реалист: светот е стварен - но тогаш и свеста мора да е стварна бидејќи нејзините ефекти се толку стварни. Топукот дури и виното го смета за бесвкусно, но маѓесникот може да биде опиен од едноставниот призор на вода. Квалитетот на перцепцијата го дефинира светот на опивањето - но за да се одржи и прошири,  да се вклучат и <em>други</em>, потребна е активност од посебен вид - маѓесништво. Маѓесништвото не прекршува ниту еден закон на природата бидејќи не постои Природен закон, туку само спонтаност на <em>natura naturans</em>, тао. Маѓесништвото ги прекршува законите кои се стремат да го заробат овој тек - свештеници, кралеви, хиерофанти, мистици, научници - меѓесникот <em>непријател</em> што се заканува на моќта на нивната шарада, напрегната сила на нивната илузорна мрежа.

Поемата може да делува како магија и vice versa - но мегепсништвото одбива да биде метафора на литературата - тоа инсистира дека симболите мора да предизвикаат настани исто како и лични богојавленија. Не е критика, туку повторно создавање. Ја отфрла сета есхатологија и метафизика на отстранувањето, сета замаглена носталгија и крекав футуризам, во корист на нападот или грабнувањето на <em>сегашноста</em>.

Темјан и кристал, бодеж и меч, волшебно стапче, наметка, рум, цигари, свеќи, тревки како исушени соништа - невино момче што зјапа во сад со мастило - вино и ганџа, месо, вантри и гестови - ритуали на задоволство, градината на хуриси и сакиси - маѓесникот се искачува по овие змии и скали сè до моментот кој е целосно заситен со неговата сопствена боја, каде што планините се планини, дрвата дрва, каде што телото станува сето време, саканиот цел простор.

Тактиките на онтолошкиот анархизам ги наоѓаат своите корени во тајната Уметност - целите на онтолошкиот анархизам се појавуваат во неговото цветање. Хаосот ги маѓепсува своите непријатели и наградува своите поклоници... овој чуден недоверлив памфлет, псевдонимен и покриен со прашина, открива сè... порачај го за еден дел од секундата на вечноста.

** Реклама

Она што таа ви го кажува не е проза. Може да биде закачено на таблата, но сè уште е живо и мрда. Не сака да те заведе, освен ако не си екстремно млад и изгледаш добро (приложи скорешна фотографија).

Хаким Беј живее во пропаднат кинески хотел каде што сопственикот отпоздравува од зад весникот и шушкавиот пренос на Пекиншката опера. Таванскиот вентилатор се врти како тромав дервиш - пот паѓа на страницата - кафтанот на поетот е за’рѓан, неговите овали истураат пепел на покривката - неговите монолози се чинат неповрзани и по малку злокобни - надвор затворените со капаци прозорци, бариото исчезнува во палмите, наивниот син океан, филозофијата на тропикализмот.

По автопатот некаде источно од Балтимор поминувате покрај приколка со голем рекламен знак поставен на ледина на којшто пишува <strong>ДУХОВНО ЧИТАЊЕ</strong> и на којшто стои слика од голема црна рака на црвена позадина. Внатре ќе забележите изложени книги на соништа, книги на броеви, памфлети за Ху-Ду и Сантерија, стари нудистички магазини покриени со прашина, купишта на <em>Boy’s Life</em>, статии за борење на петли... и оваа книга. <em>Хаос</em>. Како зборови изговорени во сон, застрашувачки, исчезнувачки, кои се менуваат во парфеми, птици, бои, заборавена музика.

Оваа книга се престигнува самата себе со одредена непреодност на површината, речиси како стакленост. Не ја мафта опашката и не ‘рже, туку каса и ја носи на грб покуќнината. Нема ISBN број и не те сака за следбеник, но може да ти ги киднапира децата.

Книгата е нервозна како кафе или маларија - поставува мрежа од кратки патчиња и безбедносни скривалишта помеѓу себе и своите читатели - но лицето ѝ е толку отворено, а мислењето толку буквално што практично се кодира самата себеси - се исчадува самата себеси во ступор.

Маска, автомитологија, мапа без имиња на местата - вкочанета како египетска ѕидна слика, сепак  успева да помилува нечие лице - и одненадеш се наоѓа надвор на улица, во тело, отелотворена во светлина, одејќи, будна, скоро задоволена.

<right>
-Њујорк, 1 мај - 4 јули, 1984
</right>

* Коминикеа на Асоцијацијата за Онтолошка анархија

** Коминике #1 (пролет 1986)

*** 1. Слогани & мотоа за subway графити & други цели

<center>
<strong>Космополитизам без корени</strong>
</center>

<center>
<strong>Поетски тероризам</strong>
</center>

<center>
(за чктрање или лепење на реклами)
</center>

<center>
<strong>Ова е твојата вистинска желба</strong>
</center>

<center>
<strong>Марксизам-штирнеризам</strong>
</center>

<center>
<strong>Штрајк за опуштеност и духовна убавина</strong>
</center>

<center>
<strong>Малите деца имаат убави стапала</strong>
</center>

<center>
<strong>Оковите на законот се разбиени</strong>
</center>

<center>
<strong>Тантрик порнографија</strong>
</center>

<center>
<strong>Радикален аристократизам</strong>
</center>

<center>
<strong>Детска урбана герила за ослободување</strong>
</center>

<center>
<strong>Имагинарни шиитски фанатици</strong>
</center>

<center>
<strong><em>bolo’bolo</em></strong>
</center>

<center>
<strong>Педерски ционизам</strong>
</center>

<center>
<strong>(Содомија за содомитите)</strong>
</center>

<center>
<strong>Пиратски утопии</strong>
</center>

<center>
<strong>Хаос никогаш не умре</strong>
</center>

Некои од овие се „искрени“ слогани на А.О.А. – други се обмислени да предизвикаат јавен страв & загриженост – но не сме сигурни кое е за што. Благодарност до Сталин, Anon., Боб Блек, Пир Хасан (нека биде мир при неговотo споменување), Ф. Ниче, Хенк Парсел Јуниор, „П.М.“ и Братот Абу Џехад ал-Салах од Маварскиот Храм на Дагон.

*** 2. Некои Поетско-терористички идеи кои сè уште тажно венеат во Царството на „Концептуалната уметност“

1. Влези во компјутерскиот услужен центар на Citibank или Chembank во прометно време, искењај се на подот & замини.

2. Чикаго, Првомајски празници `86; организирај „религиозна“ процесија за „Мачениците“ од Хејмаркет – големи банери со сентиментални портрети, обвиткани со цвеќиња & ефтини дрангулии & ленти, носени од покајници во црни наметки со качулки во КККатолички стил – шокантни ТВ следбеници ја прскаат толпата со темјан & света вода – „Поп“ во црна мантија благословува мали симболични сандаци носени кон Гробиштата со голема почит од расплачени панкери. Таков спектакл би требало да навреди <em>речиси секого</em>.

3. Растури на јавни места фотокопиран флаер, слика на убаво дванаесетгодишно момче, голо и како мастурбира, јасно насловен: <strong>ЛИЦЕТО НА БОГ</strong>.

4. Испрати <em>анонимно</em> по пошта грижливо разработени & префинети маѓеснички „благослови“ на луѓе или групи на кои се восхитуваш, на пр., на нивната политика или духовност или физичка убавина или успех во криминалот, итн. Следи ја истата општа процедура опишана подоле во точка 5, но соодветно употреби естетика на добра среќа, блажентсво или љубов.

5. Предизвикај ужасна клетва на малигна <em>институција</em>, како што е <em>New York Post</em> или компанијата МУЗАК. Техника адаптирана од Малезијски маѓесници: испрати ѝ на компанијата пакет којшто содржи шише, зачепено & запечатено со црн восок. Внатре: мртви инсекти, шкорпии, гуштери & слично; торба со земја од гроб („gris-gris“ во американската Ху-Ду терминологија) заедно со други озлогласени супстанци; јајце, издупчено со метални клинци и игли; и свиток на којшто е нацртан амблем.

(Оваа јантра (<em>yantra</em>) или веве (<em>veve</em>) го привикува Црниот Дух, темната сенка на „јас“. Деталите можете да ги добиете од А.О.А.). Придружна белешка објаснува дека магијата е насочена против <em>институцијата,</em> а не против поединците – но доколку институцијата самата <em>не</em> <em>престане да биде малигна</em>, клетвата (како огледало) ќе започне да ги инфицира просториите со зла среќа, мијазам на негативност. Подготви „прес материјал“ објаснувајќи ја клетвата и преземајќи одговорност за неа во име на Американското друштво на поети. Испрати копии од овој текст до сите вработени во институцијата и до избраните медиуми. Ноќта пред да пристигнат овие писма, излепи ги просториите на институцијата со фотокопии од амблемот на Црниот Дух, на места каде што можат да бидат видени од сите вработени кои следното утро ќе пристигнат на работа.

(Благодарност повторно до Абу Џехад и до Шри Анамананда – Маварскиот Кастелан од Белведерската Временска Кула – и останатите другари од Автономната зона Централ Парк и Бруклинскиот Храм број 1).

<right>
- Пролет 1986
</right>

** Коминике #2: Меморијалното боло Каликак & Хаос ашрамот: предлог

негување на опсесија за камп приколки – тие класични минијатурни дирижабли на тркала – како & за Њу Џерси Пајн Баренс, огромни загубени предели на песочни потоци & борови, низини со боровинки & сенишни градови, популација околу 14 на кв. милја, земјени патишта обраснати со папрат, полусрушени колиби & изолирани р’ѓосани мобилни куќи со изгорени шасии од автомобили во дворовите

земјата на митските Каликак – семејства од боровите шуми проучувани од евгенистите во 1920-те за да ја оправдаат стерилизацијата на сиромашните од руралните предели. Некои Каликак се ожениле/омажиле добро, просперирале & станале буржуи благодарение на добрите гени – други, пак, никогаш не работеле вистинска работа & живееле од шумата – инцест, содомија, изобилство на ментални недостатоци – фотографии доработени за да изгледаат мрзливи & недружељубиви – потекнуваат од Индијанци, хесенски платеници, шверцери на рум, дезертери – Лавкрафтовски дегенерици

дојдов на мисла дали можеби Каликак би можеле да имаат создадено & тајни Хаоти, претходници на секс радикалите, пророци на Нултото работно време. Како & други монотони пејзажи (пустина, море, мочуриште) Баренс изгледаат како преплавени со еротска моќ – не врил или оргон колку тром неред, речиси курварлук на Природата, како самата земја & вода да биле создадени од сексуално месо, мембрани, сунѓересто ерективно ткиво. Сакаме да сквотираме таму, можеби напуштена ловечка/рибарска кабина со стар шпорет на дрва & кенеф – или туристички бунгалови во распаѓање на некој регионален автопат вон употреба – или само некое место каде што ќе паркираме 2-3 камп приколки скриени зад боровите близу некој поток или вир за капење. Биле ли Каликак на пат на нешто добро? Ќе откриеме

некаде момчињата сонуваат дека вонземјани ќе дојдат да ги спасат од нивните семејства, можеби претворајќи ги родителите во пепел со некој вонземски зрак. Добро. Разоткриен Вселенскиот Пиратски Заговор За Киднапирање – „Марсовец“ Демаскиран Како Шиитски Поет Педер Фанатик – НЛО-а Забележани Над Пајн Баренс – „Загубените Момчиња Ќе Ја Напуштат Земјата“, Тврди Таканаречениот Профет На Хаосот Хаким Беј

момчиња кои побегнале, лом & неред, екстаза & мрзливост, капење без облека, детство како перманентно востание – колекции на жаби, полжави, лисја – мочање на месечина – 11, 12, 13 – доволно стари да ја освојат назад контролата на сопствената историја од родителите, школото, заводот за социјална грижа, телевизијата – Дојди да живееш со нас во Баренс – ќе култивираме локален безсеменски бренд на слобода на делување за да ги финансираме нашите луксузи & контемплација на летна алхемија - & инаку да произведуваме ништо освен артефакти на Поетски тероризам & спомени на нашите задоволства

бесцелно возејќи се со стариот пикап, рибарејќи & собирајќи, лежејќи наоколу под сенка читајќи стрипови & јадејќи грозје – ова е нашата економија. Таквоста на нештата кога ќе се ослободат од Законот, секоја молекула орхидеја, секој атом бисер во внимателната свест – ова е нашиот култ. Трајлерот е прекриен со персиски килими, полјаната е преполна со задоволни тревки

куќичката на дрво станува вселенски брод од дрво во голотијата на јули & полноќта, полуотворен за ѕвездите, затоплен со епикурејска пот, возбуден а потоа успокоен од дишењето на Боровите. (Драг <em>bolo</em> <em>дневник</em>: Ме запраша за практична & изведлива утопија – еве ја, не проста постхолокаустна фантазија, без замоци на месечина на Јупитер – шема којашто можеме да ја започнеме утре – освен што секој нејзин аспект крши некој закон, открива некое апсолутно табу во американското општество, се заканува на самата негова структура итн, итн. Too bad. Ова е нашата вистинска желба, а за да ја оствариме мораме да замислиме не само живот на чиста уметност, туку & чисто злосторство, чисто востание. Амин).

(Благодарност до Grim Reaper & останатите членови на Si Fan Храмот од Провиденс за YALU, GANO, SILA & идеи).

Коминике #3: Хејмаркетски број

„Треба само попатно да го споменам повторното појавување на кадифената традиција во популарниот Годзила циклус на филмови коишто се појавија по нуклеарниот хаос извршен над Јапонија. Всушност, симболичните детали во еволуцијата на Годзила филмскиот поплор се поистоветуваат на прилично изненадувачки начин со традиционалната јапонска & кинеска митологија & фолклорни теми на борба со амбивалетно суштество на хаосот (некои од филмовите, како <em>Мотра</em>, директно се повикуваат на древните мотиви на космичкото јајце/црпка/кожурец) коешто обично е кротко, по паѓањето на цивилизацискиот поредок, преку специјалното & индиректно посредување на деца“. – Girardot, <em>Myth & Meaning in Early Taoism: the Theme of Chaos (hun-tun)</em>

Еден пријател тврдеше дека  во некој стар Маварски научен храм (во Чикаго или Балтимор), видел таен олтар на кој во соодветен пар биле поставени шест стрели (во со кадифе обрабена кутија) & <em>црн</em> фез. Наводно, иницијацијата кон внатрешниот круг изискувала неофитскиот Мавар да убие барем еден цајкан. /// Што велите за Луис Линг? Беше ли тој предвесник на Онтолошкиот анархизам? „Те презирам“ – не можете да не се восхитувате на такви чувства. Но типот се кренал во воздух на 22 години за да ја избегне бесилката... ова баш и не е нашата избрана патека. /// На <strong>идејата</strong> на <strong>Полицијата</strong> како на хидра ѝ израснуваат 100 нови глави за секоја исечена -   а сите овие глави се <em>живи цајкани</em>. Сецкањето глави не ни користи, туку само ја заголемува моќта на ѕверот додека нe нè проголта. /// Најпрвин убијте ја <strong>идејата</strong> – кренете го во воздух споменикот <em>внатре нас</em> – а потоа можеби... балансот на моќ ќе се промени. Кога последниот цајкан во нашиот мозок ќе биде покосен од нашата последна неисполнета желба – можеби дури и пејзажот околу нас ќе почне да се менува... /// Поетскиот тероризам ја предлага <em>саботажата на архетипови</em> како единствена практична востаничка тактика за денешнината. Но како што шиитските екстремисти копнеат по отфрлањето (по секоја цена) на сета полиција, ајатоласи, банкари, извршители, свештеници, итн., ние ја зачуваваме опцијата на возвишување дури и на „неуспесите“ на радикалниот ексцес. /// Неколку дена одврзани од Империјата на лаги можеби можат да бидат вредни жртвување; момент на возвишена реализација може да го надмине животниот век на микрокефална досада и работа. /// Но овој момент мора да <em>стане наш</em> – а нашата сопственост врз него сериозно е компромитирана доколку мораме да извршиме самоубиство за да го зачуваме неговиот интегритет. Затоа нашето возвишување го мешаме со иронија – мачеништвото не е она што го предлагаме, туку храроста на бомбашот, себепоседувањето на Хаос-чудовиште, постигнувањето на криминални и илегални задоволства.

** Коминике #4: Крајот на светот

А.О.А. изјавува дека официјално ѝ е <em>здодеано</em> од Крајот на светот. Канонската верзија е користена уште од 1945 за да нè прекрие со страв од Заемно сигурното уништување & цимолкавото робување на нашите суперхеројски политичари (единствените способни да ракуваат со смртоносниот зелен Криптонит)...

Што значи тоа што сме измислиле начин да го уништиме сиот живот на Земјата? Не многу. Го <em>сонувавме</em> ова како бегство од контемплацијата на нашата сопствена индивидуална смрт. Создадовме амблем да служи како одраз во огледало на отфрлената бесмртност. Како споулавени диктатори, се онесвестувавме пред помислата на повлекување сè заедно со нас во Амбисот.

Неофицијалната верзија на Апокалипсата вклучува похотни копнежи за Крајот & за постхолокаустниот Рај каде што Преживеаните (или 140.000 Избрани од <em>Евангелието</em>) можат да се оддадат себеси на оргии на дуалистичка хистерија, бескрајни неминовни конфронтации со заводливото зло...

Го видовме духот на Рене Генон, мртовечки & окитен со фез (како Борис Карлоф во улогата на Ардис Беј во <em>The Mummy</em>) водејќи погребен No Wave Industrial-Noise rock бенд со гласни пролетувачки црни еднолични пеења за смртта на Културата & Космосот: елитистичкиот фетишизам на патетичните нихилисти, гностичкото себегадење на „постсексуалните“ интелектоиди.

Дали овие стуштени балади не се само одрази во огледало на сите оние лаги & изветвени фрази за Прогресот & Иднината, испеани од секој звучник, размавтани како параноидни мозочни бранови од секој учебник & ТВ во светот на Консензусот? Танатозата на Помодните Миленаристи се истиснува себеси како гној од лажното <em>здравје</em> на Потрошувачките & Работничките Раеви.

Секој што може да ја чита историјата со двете хемисфери на мозокот знае дека светот завршува секој момент – брановите од време ги оставаат зад себе единствено сувите сеќавања на завршеното & скаменето минато – несовршено сеќавање, самото веќе пред смрт & остарено. А секој момент исто така раѓа свет – & покрај приговарањето на филозофите & научниците чиишто тела се вкочаниле – сегашност каде што сите невозможности се обновени, каде што жалењето & опоменувањето измаглуваат во ништо, во само еден предочувачки холограматичен психомантричен гест.

„Нормативната“ мината или идна топлинска смрт на универзумот ни значи исто онолку колку и последниот БНП или исчезнувањето на Државата. Сите идеални мината, сите иднини кои сè уште не дошле за да заминат, едноставно ја опструираат нашата свест на целосно живо присуство.

Одредени секти веруваат дека светот (или „некој“ свет) <em>веќе дошол до својот крај</em>. За Јеховините сведоци тоа се случило во 1914 (да народе, ние <em>сега</em> живееме во Книгата на Откровенија). За некои ориентални окултисти, тоа се случило за време на Големото преклопување на планетите во 1962. Јоаким од Фиоре го прогласи Третото доба, она на Светиот дух, коешто ги замени оние на Отецот & Синот. Хасан II од Аламут го прогласи Големото воскресение, иманентизацијата на есхатонот, рајот на земјата. Профанато време заврши некаде во доцниот Среден век. Оттогаш ние живееме време на ангели – само што многумина од нас тоа не го знаат.

Или да земеме дури & порадикален Монистички став: времето никогаш & не започнало. Хаос никогаш не умрел. Империјата никогаш не била основана. Ние ниту сега ниту некогаш сме биле робови на минатото или заложници на иднината.

Предлагаме Крајот на светот да биде прогласен за <em>fait accompli</em>; точниот датум не е важен. Рантерите во 1650 знаеја дека Милениумот доаѓа <em>сега</em> во секоја душа која се буди кон себе, кон сопствената централност & божественост. „Радувај се, пријателско суштество“, бил нивниот поздрав. „Сè е наше!“.

Не сакам дел од ниту еден Крај на светот. Едно момче ми се насмевнува на улица. Црн гавран стои на виолетова магнолија, гракајќи како што оргонот се акумулира & испушта над градот во дел од секундата... започнува лето. Можам да бидам твој љубовник... но плукам на твојот Милениум.

** Коминике #5: „Интелектуалниот S/M е фашизмот на осумдесеттите – Авангардата јаде гомна и ужива во тоа“

ДРУГАРИ!

Неодамна одредена конфузија во врска со „Хаос“, предизвикана од некои реваншистички групи, ја истормози А.О.А., принудувајќи нè нас (кои ја презираме полемиката) конечно да се посветиме на Пленарна седница посветена на разобличување на <em>ex cathedra</em>, пеколно застрашувачка; нашите лица се вцрвенети од реторика, од усните плукаме мушички, вените на вратот ни се надуени со проповедничка ревност. Конечно мораме да се спуштиме на мавтање знамиња со гневни слогани (на лица како од 1930-те) изјавувајќи што <em>не е</em> Онтолошката анархија.

Запомнете, единствено во класичната физика Хаос има некаква врска со ентропија, топлинска смрт или распаѓање. Во нашата физика (теоријата на хаосот), Хаос се идентификува со тао, преку јин-како ентропија & јанг-како енергија, повеќе принцип на постојана креација отколку на каков било <em>nihil</em>, испразнет во смисол на <em>potentia</em>, не исцрпеност. (Хаос како „збир на сите поредоци“).

Од алхемијата осуштествуваме естетска теорија. Хаотската уметност може да делува застрашувачки, може дури да делува <em>grand guignol</em>, но никогаш не може да се дозволи да биде одвлечена во гнила негативност, танатоза, <em>schadenfreude</em> (уживање во несреќата на другите), потпевнувајќи над нацистичката меморабилија & сериските убијци. Онтолошката анархија не собира snuff филмови & ѝ е здодеано до солзи од домино дами кои декламираат француска филозофија. („Сè е безнадежно & јас го знаев то пред тебе, шупак. Њаааааа!“).

Вилхелм Рајх беше речиси споулавен & убиен од агенти на Емоционалната чума; можеби половина од неговата работа произлегла од чиста параноја (НЛО заговори, хомофобија, дури и неговата теорија за оргазам), <strong>но</strong> во една точка сесрдно се согласуваме – <em>секспол</em> (sexpol): сексуалното задушување создава смртна опсесија, која води до <em>лоша политика</em>. Голем дел од авангардната Уметност е полн со Смртоносни Оргонски Зраци (СОЗ). Онтолошката анархија цели да изгради разбивачи на облаци (ОЗ-топови) да ја растурат мијазмата на церебрален садомазохизам кој денес поминува под етикетата на улижаност, шизичност, ново, модерно. „Перформанс“ уметници кои се самоосакатуваат ни делуваат како банални & глупави – нивната уметност сите ги прави <em>уште понесреќни</em>. Какви безочни глупости... какви малоумни уметнички лигуши ја зготвлиле оваа апокалиптична манџа?

Се разбира, авангардата изгледа „паметна“ – така изгледаа и Маринети & футуристите, така изгледаа и Паунд & Селин. Споредени со тој вид на интелигенција ние би избрале вистинска глупост, пасторална New Age озарена бесмислица – попрво би биле тиквари отколку чудаци на <em>смртта</em>. Но за среќа не мораме да ги напрегаме нашите мозоци за да постигнеме сопствен чудачки бренд на сатори. Сите способности, сите чувства ни припаѓаат нам како наша сопственост – & срцето & главата, интелектот & духот, телото & душата. Нашата не е уметност на осакатување туку на ексцес, суперизобилие, изненадување.

Снабдувачите на бесцелна намуртеност се Ескадрони на смртта на современата естетика – а ние сме „исчезнатите“. Нивната божемна сала за танцување на окултен и изветвен Трет Рајх & чедоморство ги привлекува манипулаторите на Спектаклот – смртта изгледа поубаво на ТВ отколку животот – а ние Хаотите, кои проповедаат востаничка радост, се маргинализирани во молк.

Нема потреба да се каже дека ја отфрламе сета цензура на Црквата & Државата – но „по револуцијата“ ние ќе бидеме волни да преземеме индивидуална & лична одговорност за палење на сето snuff-art ѓубре на Ескадроните на смртта & нивно потсмевливо бркање надвор од градот. (Критицизмот станува <em>директна акција</em> во анархистичкиот контекст). <em>Мојот простор</em> нема место ниту за Исус & неговите апостоли на мувите ниту за Чарлс Менсон & неговите книжевни восхитувачи. Не сакам никаква световна полиција – а ниту космички убијци со секири; ниту ТВ масакри со моторна пила, ниту чувствителни постструктуралистички романи за некрофилија.

Како што стојат работите, А.О.А. тешко може да се надева да изврши саботажа врз задушувачките механизми на Државата & нејзиниот сенишен затворен круг - но ние едноставно <em>можеме</em> да се најдеме во положба да сториме нешто во врска со помалите манифестации на СОЗ чумата како што се Corpse-Eaters од Lower East Side & останато Арт ѓубре. Ние поддржуваме уметници кои користат <em>застрашувачки</em> материјал за некоја „повисока цел“ – кои користат љубовен/сексуален материјал од секаков вид, без оглед колку шокантен или нелегален – кои го <em>користат</em> нивниот гнев & гадење & нивните вистински желби за да занесат кон себереализација & убавина & авантура. „Општествен нихилизам“, да – но не мртвиот нихилизам на гностичкото себегадење. Дури & ако е насилен & абразивен, секој со престижно трето око мже да ги <em>види</em> разликите помеѓу револуционерната про-животна уметност & реакционерната про-смрт уметност. СОЗ смрди, а хаотскиот нос може да ги намириса – исто како што го знае парфемот на духовната/сексуална радост, без оглед колку длабоко закопана или замаскирана од други помрачни мириси. Дури & радикалната десница, & покрај нејзиниот ужас на месото & осетите, повремено изнајдува момент на перцепција & зголемување на свеста – но Ескадроните на смртта, со своето уморно и лажно воодушевување од  помодните револуционерни апстракции, ни нудат исто толку вистинска слободарска енергија како & FBI, FDA или баптисти кои седат на две фотелји.

Живееме во општество коешто ги рекламира неговите најскапи стоки со слики на смрт & осакатување, диригирајќи ги директно кон рептилскиот мал мозок на милионите вистински направи за изопачување на стварноста кои испуштаат карциногени алфа-бранови – додека одредени слики на живот (како што е нашата омилена, дете кое мастурбира) се забранети & казнувани со неверојатна свирепост. Не требаат мадиња за да се биде Арт садист, зашто непристојната смрт се наоѓа во естетскиот центар на нашата Консензуална парадигма. „Левичарите“ кои сакаат да изгледаат & да си играат Полиција & Жртва, луѓе што дркаат на слики од ужаси, луѓе кои сакаат да <em>размислуваат</em> & интелектуализираат за публицистичката уметност & апсурдната безнадежност & модерната морбидност & <em>несреќата на другите луѓе</em> – таквите „уметници“ не се ништо повеќе од полиција без моќ (исто така совршена дефиниција за многу „револуционери“). Имаме црна бомба за овие естетски фашисти – експлодира со сперма & петарди, зарипнати гласови & пиратство, чукнати шиитски ереси & пенливи рајски фонтани, комплексни ритми, пулсации на живот, сите безоблични & префинети.

Разбуди се! Диши! Почувствувај го здивот на светот на твојата кожа! Освои го денот! Диши! Диши!

(Благодарност до Мандеровите (J. Mander) <em>Four Arguments for the Abolition of Television</em>; Adam Exit; & Маварскиот Космополит од Вилијамсбург).

** Коминике #6

*** 1. Салон Апокалипса: „Таен Театар“

Сè додека никаков Сталин не ни дише на врат, зошто да не создадеме <em>некоја уметност</em> во служба на... востание?

Не е важно дали е „невозможно“. Што друго можеме да се надеваме да постигнеме освен „невозможното“? Дали треба да чекаме <em>некој друг</em> да ни ги открие нашите скриени желби?

Доколку уметноста е мртва, или публиката исчезнала, тогаш се наоѓаме себеси ослободени од два мртви товари. Потенцијално, сега секој е некаков вид на уметник – & потенцијално секоја публика си ја повратила невиноста, нејзината способност да <em>стане</em> уметноста што ја искусува.

Снабдени со можноста да можеме да избегаме од музеите коишто ги носиме околу нас, снабдени со можноста да можеме да престанеме да си продаваме себеси билети за галериите во нашите сопствени черепи, можеме да започнеме да обмислуваме уметност којашто одново ја создава целта на маѓесникот: менувајќи ја структурата на стварноста преку манипулирање со живите симболи (во овој случај, сликите коишто ни се „дадени“ од страна на организаторите на овој салон – убиство, војна, глад и алчност).

Сега можеме да обмислиме естетски дела коишто поседуваат дел од одекот на тероризмот (или „суровоста“, како што вели Арто) насочени кон уништување на апстракции наместо луѓе, кон ослободување наместо моќ, задоволство наместо профит, радост наместо страв. „Поетски тероризам“. Нашите избрани слики ја имаат жестокоста на темнината – но сите слики се маски, а зад овие маски се наоѓаат енергиите коишто можеме да ги насочиме кон светлина & задоволство.

На пример, човекот кој го измислил <em>аикидото</em> бил самурај кој станал пацифист & одбил да се бори за јапонскиот империјализам. Тој станал аскет, живеел на планина седејќи под дрво...

Еден ден некој поранешен колега војник дошол да го посети & го обвинил за предавство, кукавичлук, итн. Аскетот не рекол ништо, туку продолжил да седи – војникот се разлутил, го извлекол својот меч & замавнал. Невооружениот мајстор неусилно го разоружал војникот & му го вратил неговиот меч. Повторно & повторно војникот се обидувал да го убие, користејќи ја секоја префинета <em>ката</em> од неговиот репертоар – но аскетот секојпат од својот празен ум пронаоѓал нов начин да го разоружа.

Војникот, се разбира, станал неговиот прв ученик. Подоцна, тие научиле како да <em>избегнуваат куршуми</em>. Би можеле да обмислиме некој вид на метадрама замислена да дофати дел од суштината на оваа изведба, којашто изродила сосем нова уметност, целосно ненасилен начин на борба – војна без убиство, „мечот на животот“ наместо смртта.

Заговор на уметници, анонимни како сите луди бомбаши, но насочени кон акт на неоправдана великодушност наместо насилство – кон милениумот наместо апокалипсата – или поинаку, насочени кон <em>сегашен момент</em> на естетски шок во служба на реализација & ослободување.

Уметноста кажува величествени лаги коишто стануваат вистинити.

Можно е да се создаде <strong>Таен Театар</strong> во кој & уметниците & публиката целосно исчезнале – само повторно да се појават на друга полјана, каде што животот & уметноста станале едно, чисто давање подароци?

(Забелешка: „Салонот Апокалипса“ беше организиран од Шерон Ганон во Јули, 1986).

*** 2. Убиство – Војна – Глад - Алчност

Маникејците & Катарците верувале дека телото може да се одухови – или поинаку, дека телото само го контаминира чистиот дух & мора целосно да биде отфрлено. Гностичките <em>perfecti</em> (радикални дуалисти) се изгладнувале до смрт за да му побегнат на телото & да се вратат во плеромата на чиста светлина. Значи: за да се избегнат злата на телото (flesh) – убиство, војна, глад, алчност – пародоксално, преостанува само еден пат: убиството на сопственото тело, војна со месото, глад кон смртта, алчност за спас.

Радикалните монисти (Исмаилити, Рантери, Антиномисти) меѓутоа сметаат дека телото & духот се едно, дека истиот дух кој исполнува некој црн камен се влева и во месото со сопствената светлина; дека сè живее & сè е живот.

„Нештата се она што се спонтано... сè е природно... сè е во движење како да постои Вистински Бог кој ги движи – но доколку побараме доказ за постоењето на овој бог, не успеваме да пронајдеме ниту еден“.  (Куо Хсианг)

Парадоксално, ниту монистичкиот пат не може да биде следен без некој вид на „убиство, војна, глад, алчност“: трансформацијата на смртта во живот (храна, негентропија) – војна против Империјата на лаги – „постењето на душата“, или одрекувањето на Лагата, од сè што не е живот – и алчноста за самиот живот, апсолутната моќ на желбата.

Дури & повеќе: без знаење за темнината („телесно знаење“) не може да постои знаење за светлината („гносис“). Двете знаења не се само комплементарни: туку подобро кажано <em>идентични</em>, како иста нота отсвирена во друга октава. Хераклит тврдел дека стварноста продолжува да опстојува во „војна“. Единствено спротивставените ноти можат да создадат хармонија. („Хаос е збор на сите поредоци“). Стави им на сите овие термини различна јазична маска  (да се наречат Фурите „Фини“ не е прост еуфемизам туку начин да се открие <em>уште повеќе значење</em>). Маскирани, ритуализирани, реализирани како уметност, термините ја попримаат нивната темна убавина, нивната „Црна светлина“.

Наместо убиство кажи <em>лов</em>, чистата палеолитска економија на сите архаични & неавторитарни племенски општества – „блуд“ (venery) & убивањето & јадењето месо & патот на Венера, на желбата. Наместо војна кажи <em>востание</em>, не револуцијата на класи & моќ, туку онаа на вечниот бунтовник, мрачниот којшто ја открива светлината. Наместо алчност кажи <em>копнеж</em>, неосвоива желба, луда љубов. А потоа наместо глад, којшто е еден вид осакатување, зборувај за целината, мноштвото, суперизобилието, великодушноста на „себството“ коешто се извиткува нанадвор кон Другиот.

Без овој танц на маски, ништо нема да биде создадено. Најстарата митологија вели дека Ерос е првороденчето на Хаос. Ерос, дивиот кој се припитомува, е вратата низ која уметникот се враќа кон Хаос, Единствениот, а потоа повторно се враќа, носејќи еден од моделите на убавина. Уметникот, ловецот, воинот: оној што е & страствен & урамнотежен, & алчен & алтруистичен до крајниот екстрем. Мораме да бидеме спасени од сите спасенија што нè спасуваат од нас самите, од нашиот <em>анимал</em> којшто е исто така & нашата <em>анима</em>, нашата животна сила, исто како & нашиот <em>анимус</em>, нашето анимирачко себеовластување, што може дури да се манифестира како гнев & алчност. <strong>Вавилон</strong> ни кажа дека нашето месо е гнасно – со овој изум & со ветувањето за спасение тој нè пороби. Но – доколку местото веќе е „спасено“, веќе е <em>светлина</em> – дури & ако самата свест е одреден вид на месо, допирлив & жив етер – тогаш немаме потреба од моќ да посредува за нас. Дивината, како што вели Омра, е рај <em>дури & сега</em>.

Вистинското сопствеништво на <em>убиството</em> се наоѓа во Империјата, бидејќи единствено слободата е целосен живот. <em>Војната</em> е исто така вавилонска – ниту една слободна личност не би умрела за возвишување на друга. <em>Гладта</em> се појавува <em>единствено</em> со цивилизацијата на спасители, свештеници-кралеви – не беше ли Јован тој што го научи Фараонот да шпекулира со житните приноси? <em>Алчноста</em> – за земја, за симболично богатство, за моќ да се деформираат душите & телата на другите за сопствено <em>спасение</em> – алчноста исто така не изникнува од „приспособувањетo на Природата“ (Nature natur-ing), туку од потиснувањето и канализирањето на сите енергии за Слава на Империјата. Наспроти сето ова, уметникот го поседува танцот на маски, целосната радикализација на јазикот, изумувањето на „Поетскиот тероризам“ кој ќе удри не по живите суштества туку по малигните <em>идеи</em>, смртоносните товари врз мртовечкиот сандак на нашите желби. Архитектурата на задушување & парализирање ќе биде <em>крената во воздух</em> единствено од нашето целосно славење на сè – дури и на темнината.

<right>

- Летен солстициј, 1986

</right>

** Коминике #7: Психички палеолитизам & Висока технологија: нацрт

Само затоа што А.О.А. цело време зборува за „Палеолитизам“, немојте да добиете идеја дека имаме намера да се избомбардираме назад во каменото доба.

Немаме никаков интерес да ѝ „вратиме на земјата“ доколку договорот вклучува здодевен, гомносан селски живот – ниту пак сакаме „племество“ доколку доаѓа со табуа, фетиши & неухранетост. Немаме никаков судир со концептот на <em>култура</em> – вклучувајќи <em>технологија</em>; за нас проблемот започнува со <em>цивилизацијата</em>.

Она што го сакаме во врска со Палеолитскиот живот е резимирано од Народи-без-власт школата за антропологија: елегантната мрзливост на ловечко/собирачкото општество, двочасовниот работен ден, опседнатоста со уметност, танц, поезија & вљубеност, „демократизацијата на шаманизмот“, култивирањето на перцепцијата – накратко, културата.

Она што не го сакаме во врска со цивилизацијата може да биде изведено од следната прогресија: „Земјоделската револуција“; појавата на касти; Градот & неговиот култ на свештенска контрола („Вавилон“); ропството; догмата; империјализмот („Рим“). Задушувањето на сексуалноста во „работата“ под закрила на „авторитетот“. „Империјата никогаш не замрела“.

<em>Психички палеолитизам</em>  заснован на Висока технологија  – постземјоделско, постиндустриско „Нулто работно време“, номадски (или „Космополитизам без корени“) – Квантно општество на парадигми – ова ја сочинува идеалната визија на иднината според Теоријата на Хаосот како и „Футурологијата“ (во значење на терминот што му го даваат Роберт Антон Вилсон-Т. Лири).

Што се однесува до сегашноста: одбиваме секаква соработка со Цивилизацијата на анорексија & булимија, со луѓе толку засрамени што никогаш не страдале, што измислуваат аскетски кошули за нив самите & другите – или оние кои се прејадуваат без сочувство а потоа плукаат повраќаници од нивната задушена вина во големи мазохистички напади на џогирање & диети. Сите <em>наши</em> задоволства и самодисциплини ни припаѓаат нам по Природа – ние никогаш не се одрекуваме себеси, никогаш не се откажуваме од ништо; но некои нешта се откажале од нас & нè оставиле, затоа што сме преголеми за нив. Јас сум & пештерски човек & напреднат мутант, осуденик & слободен принц. Еднаш еден индијански Поглавар бил поканет на прослава во Белата куќа. Како што храната се подавала наоколу, Поглаварот ја полнел неговата чинија максимум, не еднаш туку трипати. Конечно белчото што седел до него рекол, „Поглавару, хе-хе, не мислите дека тоа е премногу“? „Уф“, одговорил Поглаварот, „премногу е <em>тамам</em> за Поглавар“!

И покрај сè, некои доктрини на „Футурологијата“ остануваат проблематични. На пример, дури и ако го прифатиме ослободувачкиот потенцијал на таквите нови технологии како ТВ, компјутерите, роботиката, истражувањето на вселената, итн., сè уште гледаме јаз помеѓу потенцијалноста & актуализацијата. Банализацијата на телевизијата, јапификацијата на компјутерите & милитаризацијата на вселената сугерираат дека овие технологии самите по себе не обезбедуваат „детерминирана“ гаранција за нивната ослободувачка употреба.

Дури и доколку го отфрлиме нуклеарниот холокауст како само уште една Спектакуларна диверзија оркестрирана да го одвлече нашето внимание од <em>вистинските</em> проблеми, ние сè уште треба да признаеме дека „Меѓусебно осигуреното уништување“ & „Чистата војна“ тежнеат да го потиснат нашиот ентузијазам за одредени аспекти на Високотехнолошката авантура. Онтолошката анархија ја задржува нејзината симпатија кон Лудизмот како тактика: доколку дадена технологија, без оглед колку е воодушевувачка <em>in potentia</em> (во иднина), се користи за да ме угнетува овде & сега, тогаш јас мора или да го земам в раце оружјето за саботирање или да ги освојам средствата за производство (или можеби уште поважно средствата за <em>комуникација</em>). Не постои човечност без <em>techne</em> – но не постои <em>techne</em> повредно од мојата човечност.

Го отфрламе стереотипниот антитехнолошки анархизам – барем што се однесува до нас (има некои од нас кои уживаат во бавењето со земјоделство, или барем така се зборува) – а исто така го одбиваме и концептот на технолошка маѓепсаност. За нас сите облици на детерминизам се покажуваат како подеднакво неинтересни – ние не сме робови ниту на нашите гени, ниту на нашите машини. „Природно“ е она што ние го <em>замислуваме & создаваме</em>. „Природата нема Закони – само навики“.

За нас животот не припаѓа ниту на Минатото – земјата на славни духови кои ги чуваат своето потемнето азно во гробниците – ниту на Иднината, чиишто граѓани мутанти со сијалици наместо мозоци љубоморно ги чуваат тајните на бесмртност, летање со брзина побрза од светлината, вештачки гени & изумирање на Државата. <em>Aut nunc aut nihil</em>. Секој момент содржи вечност која треба да се пробие – сепак ние се губиме во визии гледани низ мртовечки очи, или во носталгија за неродени совршенства.

Постигнувањата на моите предци & потомци за мене не се ништо повеќе од поучна или забавна приказна – јас никогаш нема да ги наречам подобри од мене, дури ниту за да ја оправдам мојата маленкост. Јас печатам за себе дозвола да крадам од нив што & да ми е потребно – психички палеолитизам или висока технологија – или кога веќе станува збор за тоа, величественото ѓубре на самата цивилизација, тајните на Скриените господари, задоволствата на несериозната благородност & <em>la vie boheme</em>.

<em>La decadence</em>, Ниче иако спротивно, игра исто толку длабока улога во Онтолошката анархија како и здравјето – ние земаме што сакаме од обете. Декадентните естетичари не поведуваат глупави војни, ниту ја потиснуваат нивната свест во микрокефална алчност & огорченост. Тие попрво бараат авантура во уметничкото иновирање & невообичаената сексуалност отколку во несреќата на другите. А.О.А. се восхитува & се угледува на нивната мрзливост, нивниот презир за глупоста на нормалноста, нивното отуѓување на аристократски чувства. За нас овие квалитети парадоксално се хармонизираат со оние на Старото камено доба & неговото неизмерно здравје, игнорантност за хиерархија, култивирање на <em>virtu</em> наместо на <em>Закон</em>. Ние бараме декадентност без болести, а здравје без досада!

Оттаму А.О.А. дава безрезервна поддршка на сите домородни & племенски народи во нивната борба за целосна автономија – а истовремено и на најдивите, нај Spaced-out шпекулации & барања на Футурологистите. Палеолитизмот на иднината (кој за нас, како мутанти, веќе постои) ќе биде постигнат во големи размери единствено преку масивна технологија на Имагинацијата и научна парадигма која оди отаде квантната механика во царството на теоријата на Хаосот & халуцинациите на шпекулативната фикција.

Како Космополити без корени ние полагаме право на сите убавини од минатото, на ориентот, на племенските општества – сето ова мора & ќе биде наше, дури и ризниците на Империјата: наше да го споделиме. А во исто време бараме технологија којашто го трансцендира земјоделството, идустријата, дури & истовременоста на електрицитетот, хардвер кој се вкрстува со wetware-от на свеста, којшто ја опфаќа моќта на кварковите, на честиците кои патуваат назад во времето, на ѕвездите & паралелните универзуми.

Секоја од кавгаџиските идеологии на анархизмот & слободарството припишува некаква утопија сродна на нивните разни брендови на мрачни визии, коишто се протегаат од селанските комуни до L-5 Space City. Ние велиме, нека процветаат илјада цветови – без градинар да ги плеви & аранжира во согласност со некоја морализаторска или евгениска шема. Единствениот вистински конфликт е оној меѓу авторитетот на тиранот & авторитетот на оствареното сопство – сè друго е илузија, психолошка проекција, потрошени зборови.

Во една смисла синовите & ќерките на Геја никогаш не го напуштиле палеолитското; во друга смисла, сите совршенства на иднината веќе се наши. Единствено востанието ќе го „разреши“ овој парадокс – единствено бунтот против лажната свест во нас самите & другите ќе ја отстрани технологијата на угнетување & сиромаштијата на Спектаклот. Во оваа битка, обоената маска или баењето на шаманот може да се покажат исто толку витални како и освојувањето на сателит за комуникација или тајна компјутерска мрежа.

Нашиот единствен критериум за проценување на орудие или алатка е неговата убавина. Средствата веќе <em>се</em> целта, во одредена смисла; востанието веќе <em>е</em> нашата авантура; Постоењето <strong>е</strong> Битието. Минатото & Иднината постојат внатре нас & за нас, алфа & омега. Нема други добра пред & после нас. Ние сме слободни во <strong>времето</strong> – а ќе бидеме слободни & во <strong>просторот</strong> исто така.

(Благодарност до Хагбар Селин, Мудрецот од Хаут & Околината).

** Коминике #8: Теоријата на хаосот & нуклеусното семејство

Недела во Риверсајд паркот. Татковците ги подредуваат нивните синови на место, заковувајќи ги магично за тревата со злобни маѓеснички погледи на млечно другарство, & ги принудуваат да фрлаат бејзбол топки напред & назад со часови. Момчињата речиси изгледаат како мали Св. Себастијани прободени со стрели на досада.

Самозадоволните ритуали на семејна забава ја претвораат секоја влажна летна ливада во луна парк, секој син во несвесна алегорија на Татковото богатство, бледа претстава два-трипати одвоена од реалноста: Детето како метафора на Нешто-или-друго.

А како што паѓа самракот, пристигнувам јас, устониран на прав од печурки, половина убеден дека овие стотици светулки изникнуват од мојата сопствена свест – Каде ли беа сиве овие години? Зошто одеднаш толку многу? – секое појавување, во мигот на неговото вжарување, опишува брзи лакови како апстрактни графикони на енергијата во спермата.

„Семејства! Скржавци на љубовта! Колку ги мразам“! Бејзбол топките бесцелно летаат во светлото на вечерната служба, се промашуваат фрлања, се повишуваат гласови во раздразнетата исцрпеност. Децата чувствуваат како залезот на сонцето ги прекрива неколкуте последни часа на доделена слобода, но сепак Татковците сè уште инсистираат на продолжување на млакиот крај на нивната патријархална жртва сè до времето за вечера, сè додека сенките не ја проголтаат тревата.

Меѓу овие синови на благородништвото, во еден миг еден го вкрстува погледот со мене – јас телепатски ја емитувам сликата на слатка дозвола, мирисот на <strong>време</strong> ослободено од сите мрежи на училиштето, часовите по музика, летните кампови, семејните вечери пред телевизорот, неделите во паркот со тато – автентично време, хаотично време.

Семејството сега го напушта паркот, мал вод на незадоволство. Но <em>тој</em> се свртува & соучеснички ми се насмевнува – „Пораката е примена“ - & потрчкува напред по една светулка охрабрен од мојата желба. Таткото излајува мантра којашто ја растерува мојата моќ.

Мигот поминува. Момчето е проголтано од неделниот шаблон – исчезнува како бос пират или индијанец заробен од мисионери. Паркот знае кој сум јас, се раздвижува под мене како џиновски јагуар пред да се разбуди за ноќната медитација. Тагата сè уште го задржува, но останува нескротен во неговата најдлабока суштина: префинет неред во срцето на ноќта на градот.

** Коминике #9: Двојно разобличување

*** I. Христијанство

Повторно & повторно се надеваме дека лешот кој неприродно се однесува конечно го издишал својот пакосен здив & отпловил кон неговото конечно потиквување. Повторно & повторно го замислуваме поразот на тоа безобразно, на смрт натрипано, сениште заковано за ѕидовите на нашите чекални, за никогаш повеќе да не ни се жали за нашите гревови...

но повторно & повторно тој се воскреснува себеси & ползејќи доаѓа да нè прогонува како лошиот никаквец од некој <em>n</em>-ти рангиран snuff-porn ѓубре од филм – илјадитиот римејк на <em>Night off the Living Dead</em> – следејќи ја неговата трага на цимолкаво понижување... токму кога сте помислиле дека е безбедно во потсвеста... <strong>проповеди</strong> за <strong>Исус</strong>. Внимавајте! Хардкор баптисти со моторни пили!

а левичарите, носталгични за Омега точката на нивниот дијалектички рај, со воодушевувачко гугукање му посакуваат добредојде на секое галванизирано повторно оживување на гнилата вера: Ајде да играме танго со сите оние марксистички свештеници од Латинска Америка – да потпевнуваме балада за побожните полски работници од доковите – потпевнувачки спиритуали за последниот афрометодистички претседател очекуван од Југот...

А.О.А. ја отфрла Теологијата на ослободување како заговор на сталинистички монахињи – тајниот алов договор на Вавилонската курва со црвениот фашизам на екваторот. <em>Солидарност</em>? Работнички синдикат на Папата – поддржан од ALF/CIO[1], Ватиканската банка, Членарината за пропаганда на Масонската ложа и Мафијата. А доколку некогаш гласаме, никогаш не би го потрошиле тој празен гест на некое христијанско куче, без оглед на неговата раса или боја.

Што се однесува до <em>вистинските</em> христијани, тие повторно-здодевни самолоботомизирани биготи, тие мормонски чедоморци, тие ѕвездени воини на Ропската моралност, телевангелистички црнокошуљаши, зомби ескадрони на Благословената Дева Марија (која лета на розов облак над Бронкс блуејќи омраза, анатеми, рози од повраќаници врз сексуалноста на децата, бремени тинејџерки и педери)...

Што се однесува до автентичните култови на смртта, ритуалните човекојадци, Армагедон фриковите – христијанската десница – можеме само да се помолиме дека <strong>седмото небо ќе дојде</strong> & сите ќе ги грабне од зад управувачите на нивните автомобили, од нивните млаки квизови & чедни постели, ќе ги одведе сите во рајот & ќе нѐ остави <em>нас</em> да продолжиме со <em>човечкиот живот.</em>

*** II. Аборционисти & антиаборционисти

Селендрите кои извршуваат бомбашки напади врз клиники за абортус припаѓаат на истата гротескна категорија на злобна глупост како и свештениците кои брборат за мир, а сепак ја осудуваат сета човекова сексуалност. Природата нема закони („само навики“), а сите закони се неприродни. <em>Сè</em> припаѓа на сферата на лична/имагинарна моралност – дури и убиството.

Меѓутоа, според Теоријата на Хаосот, не следи дека ние сме обврзани да го сакаме & одобруваме убиството – или абортусот. Хаос би уживал да го види секое копиле прифатено & родено; спермата & ембрионот сами по себе се само љубовни секрети, но комбинирани како ДНК тие стануваат потенцијална свест, негентропија, радост.

Ако „месото значи убиство!“ како што Веганите сакаат да тврдат, кажете ми што е тогаш абортусот? Оние тотемисти кои танцувале на животните коишто ги ловеле, кои медитирале да станат едно со нивната жива храна & да ја споделат неговата трагедија, демоnстрирале вредности далеку почовечки отколку просечните платени-да-аплаудираат „pro-Choice“ феминоидни либерали.

Во секое засебно „прашање“ подготвено за „дебата“ во книгата на мустри на Спектаклот, <em>обете страни</em> се наголемо полни со говна. „Прашањето за абортус“ не е исклучок...

** Коминике #10: Нови осуди изнесени на Пленарна седница – се очекуваат чистки

За да отстраниме некоја леплива карма којашто можеби сме ја здобиле преку нашето ударно проповедништво против христијани & други крај-на-светот светски кретени & за едноствано да ја разјасниме работата: А.О.А. исто така ги осудува сите повторно родени предвидливи <em>атеисти</em> & нивниот задушлив доцновикторијански товар на научен вулгарен материјализам. ///// Го поздравуваме секое антихристијанско чувство, се разбира - & сите напади врз <em>сите</em> организирани религии. Но... кога човек ќе слушне што зборуваат некои од анархистите ќе помисли дека шеесеттите никогаш не се случиле & никој никогаш не кркнал LSD. ///// Што се однесува до самите научници, лудилото на Квантната теорија & Теоријата на хаосот ги одвлече најдобрите од нив кон таоизам & веданта (да не ја споменуваме дада) – а сепак, доколку го прочитате <em>Match of Freedom</em> би можеле да помислите дека науката е балсамирана со принцот Кропоткин – а „религијата“ со бискупот Ашер. ///// Се разбира, ги презираме водолијските црнокошуљаши, видот на гуруа неодамна славени во <em>New York Times</em> за нивниот придонес кон Големиот Бизнис, јапиевските зомби клубови кои обезбедуваат привилегии, анорексичната метафизика на New Age баналноста... но <strong>нашиот</strong> езотерицизам останува неизвалкан од овие медиокритетски менувачи на пари & нивните безмозочни поданици. ///// Еретиците & антиномиските мистици од ориентот & оксидентот развиле системи засновани на <em>внатрешно ослободување</em>. Некои од овие системи се извалкани со религиозен мистицизам па дури & општествена реакционерност – други пак изгледаат повеќе чисто радикални или „психолошки“ – а некои дури се кристализираат во револуционерни движења (миленаристички Левелери, Асасини, Таости со Жолти турбани, итн.). Без оглед на нивните недостатоци тие поседуваат одредени магични оружја коишто на анархизмот болно му недостигаат: (1) Чувство на <em>метарационално</em> („метаноја“), начини да се отиде отаде стратифицираното мислење во израмнето (или номадско или „хаотично“) мислење & перцепција; (2) вистинска дефиниција на себеостварувањето или ослободената свест, позитивен опис на нејзината структура & техники за доближување кон неа; (3) кохерентен архетипски поглед на епистемологијата – то ест, начин на знаење (за историјата, на пример) кој употребува херменевтичка феноменологија за откривање на моделите на <em>значење</em> (нешто како надреалистичкиот „параноичен критицизам“); (4) учење за сексуалноста (на „тантрички“ начин за различните Патишта) кој припишува вредност на задоволството наместо на себеодрекувањето, не само за сопственото добро туку & како механизам за зголемена свесност или „ослободување“; (5) став на славење, нешто што би можело да се нарече „концепт на Јубилеј“, отпишување на психичкиот долг преку некој вид на инхерентна дарежливост во самата стварност; (6) <em>говор</em> (вклучувајќи гестови, ритуали, умисли) со помош на кои да се анимираат & комуницираат овие пет концепти на познание; & (7) тишина. ///// Не изненадува откритието на тоа колку многу анархисти се бивши католици, одмантијани свештеници или монахињи, поранешни момци од олтарот, застранети повторно-родени баптисти или дури екс-шиитски фанатици. Анархизмот нуди црна (& црвена) Миса за деритуализација на сите од сеништа прогонувани мозоци – секуларен егзорцизам – но потоа се издава самиот себеси заѕидувајќи сопствена Висока Црква, сета со замки на етички хуманизам, Слободна мисла, набилдан Атеизам & сурова Фундаменталистичка Картезијанска логика. ///// Пред две децении го започнавме проектот за станување Космополити без корени, решени да го пребараме талогот на сите племиња, култури & цивилизации (вклучувајќи ја & нашата) за фрагменти коишто се способни да опстанат - & да синтетизираме од тој крш од срчи сопствен систем на живеење – за да не станеме (како што предупредува Блејк) робови на некој друг. ///// Доколку некој јавански маѓесник или индијански шаман поседува некој скапоцен фрагмент кој ми треба за мојата сопствена „торба со иљачи“, треба ли да се подбивам & да ја цитирам репликата на Бакунин за бесењето на свештеници со цревата на банкарите? Или треба да се сетам дека анархијата не познава никаква догма, дека Хаос не може да биде мапиран - & да си помогнам себеси со нешто што не е задолжително однесување? ///// Најраните дефиниции на анархија се наоѓаат во <em>Чуанг Це</em> & други таоистички текстови; „мистичниот анархизам“ може да се пофали со постаро педигре од грчко-рационалистичката сорта. Кога Ниче говорел за „Хиперборејците“ мислам дека <em>ни</em> претскажал кој отишол отаде смртта на Бог - & повторното раѓање на Божицата – кон кралство каде што духот & материјата се едно. Секоја манифестација на хиерогамија, секоја материјална ствар & секој живот, станува не само „свет“ самиот по себе туку & симболичен на сопственото „божествено постоење“. ///// Атеизмот не е ништо друго освен опиум за масите (или поинаку, нивните самоизбрани господари) - & не многу весела или секси дрога. Доколку го следиме советот на Бодлер & „секогаш бидеме опиени“, А.О.А. би претпочитала нешто повеќе налик на печурки, фала. Хаос е најстариот бог – а Хаос никогаш не умре.

** Коминике #11: Специјална врева по повод храната за време на празниците: баталете „лајт“!

Асоцијацијата за Онтолошка Анархија повикува на бојкот на сите производи што се нудат на пазарот под шиболетот на <strong>LITE</strong>[2]-пиво, месо, слатки, козметика, музика, однапред спакувани „начини на живот“, што & да е.

Концептот на <strong>LITE</strong> (во ситу жаргон) открива комплекс на симболизам со помош на кој Спектаклот се надева да ја зајакне сета реакција против неговата комодификација на желбата. „Природни“, „органски“, „здрави“ производи, сите се дизајнирани за пазарен сектор на умерено незадоволни потрошувачи со умерени случаи на future-шокови & умерени копнежи за млака автентичност. Подготвен е долап за <em>тебе</em>, нежно осветлен со илузиите на едноставност, чистота, виткост, капка на аскетизам & себепорекнување. Се разбира, чини нешто повеќе... после сè, <strong>LITE</strong>нината не е дизајнирана за сиромашни гладни примитивоси кои сè уште гледаат на храната како на храна наместо декор. <em>Мора</em> да чини повеќе – инаку <em>ти</em> не би ја купил.

Американската средна класа (не приговарајте, знаете што мислам) запаѓа во спротивставени, но комплементарни фракции: Армиите на Анорексија & Булимија. Клиничките случаи на овие болести ја претставуваат само психосоматичната запенетост од лутина на бранот на културна патологија, длабока, распространета & наголемо несвесна. Булимичарите се она надјапиевско благородништво кое се налапува со маргарити & видео рекордери, а потоа прочистува со <strong>LITE</strong> храна, џогирање, или (ан)аеробично клатење. Анорексичарите се „lifestyle“ бунтовниците, ultra-food-помодарите, јадачи на алги, безрадосни, без дух & бледи – но самозадоволни во нивната пуританска преданост & нивното креаторско аскетско руво. Гротескната џанк храна едноставно ја претставува другата страна од морбидната „здрава храна“: - ништо нема вкус на нешто друго освен дрвен чипс или адитиви – сето е или досадно или карценогено – или обете – & сето е неверојатно <em>глупаво</em>.

Храната, зготвена или сирова, не може да му побегне на симболизмот. Таа <em>е</em>, а истовремено исто така го <em>претставува</em> & она што е. Сета храна е духовна храна; да се третира поинаку е да се привикува расипан стомак, & хроничен & метафизички.

Но во безвоздушниот трезор на нашата цивилизација, каде што речиси секое искуство е посредувано, каде што стварноста е оптегната преку смртоносната стапица на консензуалната перцепција, ние губиме допир со храната како <em>исхрана</em>; започнуваме да конструираме личност за нас врз основа на она што го конзумираме, третирајќи ги <em>производите</em> како проекции на нашите копнежи за автентичното.

А.О.А. понекогаш го замислува <strong>ХАОС</strong> како корнукопија на постојана креација, како еден вид гејзер на космичка дарежливост; оттаму се воздржуваме од заговарање на каква било специјална исхрана, да не ја навредиме Светата разновидност & Божествената субјективност. Ние нема да ви подметнеме уште еден New Age рецепт за совршено здравје (само мртвите се совршено здрави); ние сме заинтересирани за <em>живот</em>, не „начини на живот“.

Вистинската леснотија ја обожуваме, а богатата тромост нè воодушевува кога е сезона за неа. Ексцесот совршено ни одговара, умереноста нè задоволува, а научивме дека гладта може да биде еден од најубавите зачини. Сè <em>е</em> лесно, а најбујните цвеќиња растат околу кенефот. Сонуваме за фаланстериски маси & <em>bolo’bolo</em> кафеа каде што фестивалскиот колектив на обедувачи ќе ја споделува индивидуалната генијалност на Брилат-Саварин (светецот на вкусовите).

Шаик Абу Саид никогаш не штедел пари или ги чувал за следниот ден – оттаму, кога & да некој газда донирал богата ќесе на неговиот конак, дервишите славеле со гурманска прослава; а другите денови, сите гладувале. Поентата била да се ужива во обете состојби, целосно & празно...

<strong>LITE</strong> го пародизира духовниот вакуум & просветлување, исто како што McDonalds ја травестира сликата на исполнетост & веселба. Човечкиот дух (да не ја споменуваме <em>гладта</em>) може да го надмине & трансцедира сиот овој фетишизам – радоста може да избие & во Burger King, а дури & <strong>LITE</strong>-пивото може да крие доза на Диониз. Но зошто да се бориме против овој прилив на rip-off униформно ѓубре, кога би можеле да пиеме вино од рајот дури & сега под нашата лозница & нашите смокви?

Храната припаѓа на кралството на секојдневниот живот, примарната арена на сето бунтовничко себеовластување, сето духовно себеиздигнување, сето освојување на задоволство, сиот бунт против Планетарната Работна Машина & нејзините имитациски желби. Далеку од тоа да догматизираме; американскиот Индијанец можеби ја исполнувал неговата среќа со печена верверичка, анархотаоистот со шака суви кајсии. Тибетанецот Миларепа, после десет години супа од коприви, изел пита од путер & доживеал просветлување. Тапоглавецот не гледа никаков <em>ерос</em> во добриот шампањ; маѓесникот може да се опие со чаша вода.

Нашата култура, гушејќи се од сопствените загадувачи, очајно повикува (како Гете пред смртта) за „Повеќе <strong>LITE!</strong>“ – како овие отпадни материи со низок холестерол да можат на некој начин да ја ублажат нашата несреќа, како нивната пријатна безсвојственост безвкусност бескарактерност да може да нè заштити од мракот кој надвиснува.

Не! Оваа последна илузија конечно пресурово нè зашамарува. Принудени сме против нашите сопствени мрзливи инклинации да заземеме став & протестираме. Бојкот! Бојкот! <strong>TURN OFF THE LITE!</strong>

Додаток: Мени за анархистички црн банкет (веге & не-веге)

Кавијар & руски палачинки; Стогодишни јајца; Лигњи & ориз зготвени во масло од лигњи; Модри домати зготвени со кисел црн лук; Див ориз со црни ореви & црни печурки; Подземни печурки со црн путер; Срнешко месо во порто вино, печено на жар, сервирано на кришки р’жан леб & гарнирано со печени лешници. Црн Русин; Гинис-&-шампањ; Кинески црн чај. Темен чоколаден прелив, турско кафе, црно грозје, сливи, цреши, итн.

** Специјално HALOWEEN Коминике: Црната магија како револуционерна акција

Подготви мастило од чист & автентичен шафран помешан со вода од роза, додавајќи ако е можно малку крв од црн петел. Во тивка соба направи олтар со сад од мастилото, перо со метален врв, 7 црни свеќи, темјан & малку бензоин. Магијата може да биде напишана на чиста хартија или пергамент. Нацртај го дијаграмот во 4 попладне, во среда, завртен кон север. Прецртај го седумстраниот дијаграм (види ја илустрацијата) без да го подигнеш перото од хартијата, во еден вешт потег, задржувајќи го здивот & притискајќи го јазикот кон врвот на твојата уста. Ова е <em>Барисан Лаксамана</em>, или Кралот на Духот. Потоа нацртај го Соломоновиот печат (ѕвезда која претставува дух со пет глави) & други делови од дијаграмот. Над Соломоновиот печат напиши го името на индивидуата или институцијата која треба да биде проколната. Сега држи ја хартијата над чадот од бензоинот & повикај го белиот & црниот дух <em>во тебе</em>:

<em>Бисмилах ар-Рахман ар-Рахим</em>

<em>ас-салам алејкум</em>

<em>О Бел Духу, Одблесок на Мохамед</em>

<em>кралу на сите духови во мене</em>

<em>О Црн Духу, моја сенко</em>

<em>НАПРЕД, уништи го мојот непријател</em>

<em>- а ако не го сториш тоа</em>

<em>сметај се за предавник на Алах</em>

<em>- со помош на магијата</em>

<em>ла илаха ил’Алах</em>

<em>Мохамед ар-Расул Алах</em>


<center>

[[h-b-jpeg-hakim-bej-paz-privremeno-avtonomna-zona-o-2.jpeg]]

</center>


Доколку клетвата е наменета за индивидуален угнетувач, може да се подготви восочна кукла, а магијата да се стави внатре.

Потоа, седум игли се прободуваат надолу во темето на главата, низ левата & десната пазува, лево & десно низ бутовите, & низ усните или носниците. Завиткај ја куклата во бел превез & закопај ја под земја каде што си сигурен дека непријателот ќе пројде, во меѓувреме повикувајќи помош од локалните духови на земјата:

<em>Бисмилах ар-Рахман ар-Рахим</em>

<em>О Духу на Земјата</em>

<em>О Црн Духу што живееш подземји</em>

<em>слушај, вампиру на почвата</em>

<em>Ти наредувам да ја запаметиш & уништиш</em>

<em>телото & душата на ____________</em>

<em>Води сметка за моите наредби</em>

<em>зашто јас сум вистинскиот & првобитен маѓесник</em>

<em>со помош на магијата</em>

<em>ла илаха ил’Алах</em>

<em>Мохамед ар-Расул Алах</em>

Меѓутоа, доколку клетвата е наменета за институција или компанија, соберете ги следниве состојки: тврдо-варено јајце, метален клинец & 3 метални игли (забоди ги иглите во јајцето); исушена шкорпија, гуштер &/или бубачки; торба од овча кожа во која има земја од гробишта, магнетизирани железни пломби, асафетида & сулфур, врзани со црвена врвца. Обвиткај ја магијата во жолта свила & запечати ја со црвен восок. Стави ги сите овие работи во шише со дебел врат, зачепи го & запечати го со восок.

Шишето сега може внимателно да биде спакувано & испратено по пошта до бележаната институција – на пример христијанско телевангелистичко шоу, <em>New York Post</em>, компанијата МУЗАК, некое училиште или факултет – заедно со копија од следната изјава (дополнителни копии можат да бидат испратени до некои вработени, &/или скришно растурени низ просториите):

<strong>Малајска клетва на Црниот Дух</strong>

<em>Овие простории се проколнати од црна магија. Клетвата е активирана во согласност со исправните ритуали. Оваа институција е проколната затоа што ја угнетува Имагинацијата & го загадува Интелектот, ги деградира уметностите кон глупоизација, духовно ропство, пропаганда на Државата & Капиталот, пуританска реакционерност, неправедни профити, лаги & естетска пренатрупаност. Вработените во оваа институција сега се во опасност. Ниту една индивидуа не е проколната, но самото место е инфицирано со зла среќа & малигност. Оние коишто нема да се разбудат & дадат отказ, или започнат да го саботираат работното место, постепено ќе потпаднат под влијание на оваа магија. Отстранувањето или уништувањето на орудието на магијата нема да помогне. Тоа е видено на ова место & местото е проколнато. Вратете ја вашата хуманост & револт во име на Имагинацијата – или бидете осудени (во одразот на оваа магија) како непријател на човечката раса.</em>

Предлагаме „преземање одговорност“ за оваа акција во име на некоја одвратна културна институција, како што е на пример Американското Друштво на Поети или Женската антипорнографска крстоносна војна (приложете целосни адреси).

Исто така предлагаме, со цел да се направи против-рамнотежа на влијанието врз самиот/а тебе, да го повикаш твојот личен црн дух, да испратиш <em>магичен благослов</em> на некој или некоја група којашто ја сакаш &/или & се восхитуваш. Стори го тоа анонимно и убаво подготви го подарокот. Не треба да се следи никаков прецизен ритуал, но на сликата би требало да ѝ се дозволи да изникне од бунарот на свеста во интуитивна/спонтана медитациска состојба. Користете сладок темјан, црвени & бели свеќи, тврди слатки, вино, цвеќиња, итн. Доколку е можно во подарокот вклучете вистинско сребро, злато или скапоцени камења.

Овој прирачник за Малајската клетва на Црниот Дух е подготвен според автентичниот & комплетен ритуал на Комитетот за Културен Тероризам од внатрешната Вешта Комора на HMOCA („Третиот Рај“). Ние сме Низар-Исмаил Езотерицисти; то ест, шиитски еретици & фанатици кои ја следат нашата духовна линија до Хасан & Сабах преку Аладин Мохамед III „Лудиот“, седмиот & последен Пир од Аламут (а не преку линијата на Ага Кан). Ние го прифаќаме радикалниот монизам & чистиот антиномизам, & се спротивставуваме на <em>сите</em> облици на закон & авторитет, во име на Хаос.

Во овој момент, од тактички причини, не заговараме насилство или маѓесништво против индивидуи. Повикуваме на акција против <em>институции & идеи</em> – уметничка саботажа & тајна пропаганда (вклучувајчи церемониска магија & „тантрик порнографија“) – а особено против отровните медиуми на Империјата на лаги. Клетвата на Црниот Дух претставува само прв чекор во кампањата на Поетски тероризам кој – веруваме – ќе доведе до други помалку суптилни облици на бунтување.

** Специјално Коминике: А.О.А. најавува чистки во Хаос движењето

Теоријата на хаосот мора, секако, да тече <em>развратно</em>. „Мрзлив простак изорува искривена бразда“. Секој обид да се кондензира кристал на идеологијата ќе резултира оштетени ригидности, фосилизации, оклопувања & воздржаност коишто би сакале да ги напуштиме, заедно со сета „чистота“. Да, Хаос раскошно живее во одредена напуштена безличност, не како еротскиот неред на оние што ги сакаме поради нивното уништување на навиките & нивното откривање на променливоста. & покрај сè, оваа слобода не имплицира дека Теоријата на хаосот мора да го прифати секој крвопиец кој се обидува да се залепи за нашите свети мембрани. Одредени дефиниции или деформации на Хаос заслужуваат разобличување, а нашата посветеност на божествениот неред не треба да не одврати од разбивање на предавниците & rip-off уметниците & психичките вампири кои сега брмчат околу Хаос под импресија дека тоа е модерно. Ние не предлагаме Инквизиција во име на <em>нашите</em> дефиниции, туку дуел, тепачка, акт на насилство или емотивно гадење, егзорцизам. Најпрвин би сакале да ги дефинираме & дури да ги именуваме нашите непријатели. (1) Сите оние смртоглавци & уметници на осакатување кои го асоцираат Хаос исклучиво со несреќа, негативност & безрадосен псевдо-либертинизам – оние кои размислуваат „преку доброто & злото“ значи прават зло – S/M интелектуалците, пејачите на апокалипсата – новите гностички дуалисти, светомрзците & грдите нихилисти. (2) Сите оние научници кои го продаваат Хаос или како сила за уништување (на пр., оружја со диригирани електромагнетни бранови-честици) или како механизам за спроведување на редот, како што е со употребата на Хаос математиката во статистичката социологија & контролата на толпите. Ќе биде направен обид да се откријат имиња & адреси во оваа категорија. (3) Сите оние кои го присвојуваат Хаос во име на некоја New Age измама. Се разбира, ние немаме ништо против тоа да ни ги дадете сите ваши пари, но однапред ќе ви кажеме: ќе ги искростиме за купување дрога или да одлетаме за Мароко. Не можеш да продаваш вода покрај река; Хаос е онаа <em>materia</em> за којашто зборуваа алхемичарите, којашто будалите ја ценат повеќе од злато иако може да биде пронајдена на секое буниште. Главниот непријател во оваа категорија е Вернер Ерхард (Werner Erhardt), основач на <em>est</em>, кој сега го флашира „Хаос“ & се обидува да го привилегира на Јапоидите. Второ, ќе наведеме некои од нашите пријатели, со цел да дадеме идеја за неспоивите трендови во Теоријата на хаосот во коишто уживаме: Хаотика, имагинарната автономна зона откриена од Ферал Фаун (а.к.а Ферал Рантер); Академијата на Хаотични Уметности на Тундра Винд; магазинот <em>KAOS</em>  на Џоел Бирнок; <em>Chaos Inc</em>., њуслетер поврзан со работата на Ралф Абрахам, водечки Хаос научник; Црквата на Ерис; Дискордијански Зен; Маварската Ортодоксна Црква; одредени зафати на Црквата на SubGenius; Светиот Џихад на Нашата Дама на Перпетуалниот Хаос; писателите поврзани со „тип-3 анархизмот“ & списанијата како <em>Popular Reality</em>; итн. Борбените линии се исцртани. Хаос не е ентропија, Хаос не е смрт, Хаос не е стока за широка потрошувачка, Хаос е постојана креација. Хаос никогаш не умре.

** Постанархистичка анархија

Асоцијацијата за Онтолошка Анархија се собира на тајна седница, црни турбани & светкави наметки, испружени на шираски килими служејќи горко кафе, пушејќи долги чибуци & сибси. <strong>Прашање</strong>: Кој е нашиот став во однос на сите оние неодамнешни напушатања & дезертирања од анархизмот (особено во Калифорнија): осуда или прошка? Протерување или нивно поздравување како advance-guard? Гностичка елита... или предавници?

Всушност, имаме многу симпатии кон дезертерите & нивните разни критики на анарх<strong>измот</strong>. Како Синбад & Ужасниот старец, анархизмот се тетерави наоколу со лешот на Маченик магично залепен за неговите рамења – прогонуван од наследството на неуспех & револуционерен мазохизам – стагнантна назадност на загубената историја.

Помеѓу трагичното Минато & невозможната Иднина, на анархизмот се чини дека му недостасува Сегашност – како да се плаши да се запраша себеси, овде & сега. Кои се моите <strong>вистински желби</strong>? - & што можам <strong>да направам</strong> пред да биде <em>предоцна</em>?... Да, замислете се себеси соочен со маѓесник кој злобно ве гледа & прашува, „Која е твојата Вистинска Желба?“ Дали се колебаш, пелтечиш, или се притајуваш со идеолошки изветвеани фрази? Дали поседуваш Имагинација & Волја, дали можеш да сонуваш & да се осмелуваш – или си жртва на импотентна фантазија?

Погледни во огледалото & обиди се... (бидејќи една од твоите маски е лице на маѓесник)...

Анархистичкото „движење“ денес буквално не содржи Црнци, Хиспанци, Индијанци или деца... иако <em>во теорија</em> таквите автентично угнетени групи се кандидирани да добијат најмногу од секој антиавторитарен бунт. Можно ли е анарх<strong>измот</strong> да не нуди никаква конкретна програма каде што навистина лишените би можеле да ги исполнат (или барем реалистично да се борат да ги исполнат) вистинските потреби & желби?

Доколку е така, тогаш овој неуспех би го објаснил не само недостатокот на анархизмот да ги привлече сиромашните & маргиналците, туку исто така & напуштањето & дезертерството од неговите сопствени редови. Демонстрации, штрајкови & реизданија на класиците од 19 век не придонесуваат кон витален, бескомпромисен заговор на себеослободување. Доколку движењето сака да зајакне наместо да ослабе, ќе треба да бидат пресечени многу суви гранки, а некои ризични идеи да се прифатат.

Потенцијалот постои. Еден од овие денови, голем број на Американци ќе сфатат дека биле присилно наполнети со реакционерно досадно лажно-зачинето <em>срање</em>. Многубројни гласови на офкање, повраќање & вадење црева... гневни банди кои роварат по трговските центри, кршејќи & ограбувајќи... итн., итн. Црното знаме би можело да обезбеди фокус за нападот & да го канализира во востание на Имагинацијата. Би можеле да ја продолжиме борбата онаму каде што беше оставена од Ситуационизмот во ’68 & Autonomia во седумдесеттите, & да ја одведеме на следното ниво. Можеме да имаме побуна во нашето време – а во тој процес би можеле да оствариме многу од нашите Вистински желби, дури & ако е тоа за само една сезона, кратка Пиратска Утопија, варпувана слободна зона во стариот Простор/Време континуум.

Доколку А.О.А. ја задржува нејзината приврзаност кон „движењето“, тоа не го правиме од романтична склоност за загубени каузи – или барем не целосно. Од сите „политички системи“, анархизмот (и покрај неговите мани, & токму затоа што не е ниту политички ниту систем) е најблизу до нашето сфаќање на стварноста, онтологијата, природата на битието. Што се однесува до дезертерите... се согласуваме со нивните критики, но забележуваме дека тие не нудат нови моќни алтернативи. Затоа засега ние претпочитаме да се концентрираме на менување на анархизмот однатре. Еве ја нашата програма, другари:

1. Работење на сфаќањето дека <em>психичкиот расизам</em> ја заменил очигледната дискриминација како еден од најодвратните аспекти на нашето општество. Имагинативно учество во други култури, особено во оние со коишто живееме.

2. Напуштање на сета идеолошка чистота. Прифаќање на „Тип-3“ анархизмот (да употребиме слоган на Боб Блек): ниту колективистички ниту индивидуалистички. Чистење на храмот од напразни идоли, отарасување од Ужасниот старец, реликвиите & маченикологиите.

3. Антиработното или движењето за „Нулто работно време“ како исклучително значајно, вклучувајќи радикален & можеби насилен напад врз Образованието & закрепостеноста на децата.

4. Развој на американска самиздат мрежа, замена на застарените публицистички/пропагандни тактики. Порнографијата & народната забава како средства за радикално реедуцирање.

5. Во музиката хегемонијата на 2/4 & 4/4 ритам мора да биде отфрлена. Ни треба нова музика, тотално луда но која го слави животот, ритмички суптилна но моќна, & ни треба <strong>сега</strong>.

6. Анархизмот мора да се одврати од евенгелискиот материјализам & баналниот дводимензионален сциентизам на 19 век. „Повисоките состојби на свест“ не се само <strong>привиденија</strong> измислени од зли свештеници. Ориентот, окултното, племенските култури поседуваат <em>техники</em> коишто можат да бидат „присвоени“ на вистински анархистички начин. Без „повисоки состојби на свеста“, анархизмот завршува & се пресушува во облик на несреќа, цимолкаво жалење. Ни треба практичен вид на „мистичен анархизам“, лишен од сето New Age срање-&-шинола, безмилосно еретичен & антиклерикален; желен за сите нови технологии на свеста & метаноја – демократизација на шаманизмот, опиен & ведар.

7. Сексуалноста е под напад, очигледно од десницата, посуптилно од авант-псевдо „постсексуалното“ движење, а дури уште посуптилно од Спектакуларното закрепнување во медиумите & рекламите. Време е за голем чекор напред во СексПол свесноста, експлозивна реафирмација на полиморфниот ерос – (дури & особено во лице на досадата & намќорноста) – буквално глорификување на сетилата, доктрина на уживање. Напуштање на сета светска омраза & срам.

8. Експериментирање со нови тактики за замена на застарениот товар на левичарството. Истакнување на практичните, материјални & лични користи од радикалното мрежно делување. Времињата не изгледаат поволни за насилство или милитантност, но секако малку саботажа & имагинативно нарушување не е на одмет. Правење планови & заговори, не жалење & офкање. Уметничкиот свет особено заслужува доза на „Поетски тероризам“.

9. Деспацијализацијата на постиндустриското општество обезбедува некои предности (на пр. компјутерското мрежно работење), но исто така може да се манифестира & како облик на угнетување (бездомност, премин кон повисоки слоеви, архитектурна деперсонализација, бришење на Природата, итн.). Комуните од шеесеттите се обидоа да ги заобиколат овие сили, но не успеаја. Прашањето за <em>земјата</em> одбива да си замине. Како можеме да го одвоиме концептот на <em>простор</em> надвор од механизмите на <em>контрола</em>? Територијалните гангстери, националните држави, ја присвоија целата мапа. Кој може за нас да пронајде картографија на автономија, кој може да исцрта мапа којашто ги вклучува нашите желби?

Анарх<strong>измот</strong> неминовно имплицира анархија – а анархија е хаос. Хаос е принципот на постојана креација... а <em>Хаос никогаш не умре</em>.

<right>
- Пленарна седница на А.О.А.
</right>
<right>
Март ’87, Њујорк
</right>

** Црна Круна & Црна Роза: Анархомонархизам & Анархомистицизам

Спиејќи сонуваме едниствено за два облици на владеење – анархија & монархија. Примордијалната свест на коренот не разбира ниту една политика & никогаш не игра фер. Демократски сон? Социјалистички сон? Невозможно.

Без оглед дали мојот REM сон ми обелоденува вистинити речиси профетски визии или само виенски исполнувања на моите желби во мојата фантазија, единствено кралеви & дивјаци ја населуваат мојата ноќ. Монади & номади.

Бледиот ден (кога ништо не свети со сопствена светлина) се прикраднува & се потпикнува & предлага да направиме компромис со тажната & лишена од радост реалност. Но во сонот никој не владее со нас освен љубовта или магијата, вештини на хаотите & султаните.

Меѓу луѓето кои не можат да создаваат & да играат, туку само можат да <em>работат</em>, уметниците исто така не знаат за поинаков избор освен анархија & монархија. Како & сонувачот, тие мораат да поседуваат & <em>поседуваат</em> сопствени перцепции, а како резултат на тоа тие мораат да го жртвуваат самото општествено на „тиранската Муза“.

Уметноста умира кога се третира на „фер“ начин. Таа мора да ја ужива дивината на пештерскиот човек или нејзината уста да ѝ биде наполнета со злато од некој принц. Бирократите & продавачите ја трујат, професорите ја преџвакуваат, а филозофите ја исплукуваат. Уметноста е еден вид на византиско варварство соодветно само за благородните & неморалните.

Доколку ја познавате сладострасноста на животот како поет под владението на некој алчен, корумпиран, декадентен, неефективен & бесмислен Паша или Емир, некој Каџар-Шах, некој крал Фарук, некоја Кралица од Персија, ќе знаете дека тоа е она што секој анархист го посакува. Како ги сакале поемите & сликите, тие мртви луксузни будали, како ги впивале сите рози & свежи поветриња, лалиња & лири!

Мразете ја нивната суровост & каприци, да – но тие барем биле човечни. Бирократите, меѓутоа, кои ги замачкуваат ѕидовите на умот со безмирисна гнасотија – толку добродушни, толку <em>удобни</em> – кои го загадуваат внатрешниот воздух со тупавост – тие дури не заслужуваат да бидат мразени. Тие речиси и да не живеат надвор од бескрвните идеи на коишто им служат.

А покрај тоа: сонувачот, уметникот, анархистот – зарем тие не споделуваат одреден призвук на суров каприц со најозлогласените богаташи? Дали автентичниот живот може да се појавува без некоја лудост, некој испад, некои напади на Хераклитски „стремеж“? Ние не владееме – но ние не можеме & нема да <em>бидеме владејани</em>.

Во Русија анархистите кои биле дел од Народништвото понекогаш би сковале указ & манифест во име на Царот; во него Автократот би се жалел дека неговите алчни достинственици & бесчувствителни службеници го затвориле во негобвата палата & го отсекле од неговиот љубен народ. Тој би прогласил крај на ропството & би ги повикал селаните & работниците да се побунат против владата во Негово име.

Неколку пати овој трик всушност успеал да поттикне неколку побуни. Зошто? Затоа што единствениот апсолутен владетел делува метафорично како огледало за уникатната & крајна апсолутност на сопството. Секој селанец погледнувал во оваа стаклена легенда & ја здогледувал неговата или нејзината сопствена слобода – илузија, но таква која ја позајмува својата магија од логиката на сонот.

Сличен мит мора да ги инспирирал Рантерите & Антиномистите & Луѓето на петтата монархија во 17 век, кои го прифатиле јакобинскиот стандард со неговите учени тајни друштва & горди заговори. Радикалните мистици прво биле предаденио од Кромвел, а потоа & од Реставрацијата – на крајот на краиштата, зошто да не се здружиме со непристојните витези & нагиздените грофови, со Розенкројцери & Шкотски ритуалистички масони, за да поставиме окултен месија на тронот на Албион?

Меѓу луѓето кои не можат да го замислат светот без монарх, желбите на радикалите можат да бидат изразени во монархистички термини. Меѓу луѓето кои не можат да го замислат човечкото постоење без религија, радикалните желби можат да го говорат јазикот на ересот.

Таоизмот ја отфрлал целината на конфучијанската бирократија, но ја задржал сликата на Императорот-мудрец, кој би седел тивко на својот трон свртен со лице кон некоја благопријатна насока, правејќи апсолутно ништо. Во Исламот Исамилите ја земале идејата за Имамот на домаќинството на пророкот & ја метаморфозирале во Имам на сопственото битие, совршеното сопство кое го надминува Законот & владението, кое е во склад со Единствениот. А оваа доктрина ги одвела во бунт против исламот, во терор & убиства во име на чистото езотерично себеослободување & целосна реализација.

Класичниот анархизам од 19 век се дефинираше себеси преку борбата против круната & црквата, а оттаму од своето настанување се сметаше себеси за егалитарен & атеистички. Меѓутоа оваа реторика го прикрива она што навистина се случува: „кралот“ станува „анархист“, „свештеникот“ „еретик“. Во овој чуден дует на непостојаност политичарот, демократот, социјалистот, рационалниот идеолог не можат да најдат место; тие се глуви за музиката & им недостасува чувство за ритам. Терористот & монархот се <em>архетипови</em>; овие другите се просто функционери.

Некогаш анархот & кралот се стегале меѓусебно за врат & го танцувале танцот на смртта – величествена битка. Меѓутоа, денес обата се деградирани на ѓубриштето на историјата – сеќавања, куриозитети на покултивирано минато & со повеќе слободно време. Се вртат толку брзо што се чини дека се спојуваат еден во друг... можат ли на некој начин да станат едно нешто, сијамски близнаци, Јанус, чудовишно единство? „Успивањето на Разумот...“ ах! Најпожелните & најпривлечните чудовишта!

Онтолошката Анархија изјавува бескомпромисно, директно & речиси безумно: да, тие сега се едно. Анархокралот сега повторно е роден како засебен ентитет; секој од нас владетел на нашето сопствено месо, нашите сопствени креации – & сè друго што можеме да зграбиме & задржиме.

Нашите акции се оправдани со декрети, а нашите односи обликувани од уредби со други автарси. Го создаваме законот за сопствените домени – а оковите на законот се разбиени. Во сегашниот момент можеби опстојуваме само како Претенденти – но дури & на тој начин можеме да освоиме неколку мига, неколку квадратни метри од стварноста врз која ќе ја наметнеме нашата сопствена волја, нашиот <em>royaume</em>. <em>L’état, c’est moi.</em>

Доколку сме ограничени од каква било етика или моралност, тие мора да бидат онакви какви што ние сме ги замислиле, неверојатно повозвишени & повеќе ослободувајќи отколку „моралниот acid“ на пуританците & хуманистите. „Ye are as gods“ – „Thou art That“[3].

Зборовите <em>монархизам</em> & <em>мистицизам</em> овде се користени едноставно <em>да ги запрепастат</em>  оние егалитарно-атеистички анархисти кои реагираат со побожен ужас на секое споменување на раскош или расфрлање со суеверие. Нема револуции со шампањ за <em>нив</em>!

Меѓутоа, нашиот вид на антиавторитатизам се развива врз барокниот парадокс; тој претпочита состојби на свеста, чувства & естетика пред сите скаменети идеологии & догми; тој опфаќа многубројности & ослободува контрадикторности. Онтолошката Анархија е хобгоблин за <strong>големите</strong> умови. Преводот на насловот (& клучниот термин) на Макс Штирнеровиот магнумски опус како <em>The Ego & Its Own</em> (Егото и она што е негово) доведе до суптилна погрешно толкување на „индивидуализмот“. Англиско-латинскиот термин <em>ego</em> се јавува натоварен & натежнат со фројдовски & протестантски товар. Внимателното читање на Штирнер сугерира дека <em>The Unique & His Own-ness</em> (Единствениот и она што е негово) подобро би ги рефлектирало неговите намери, земајќи предвид дека тој никогаш не го дефинира егото како <em>спротивно</em> <em>на</em> либидото & идот, или како спротивно на „душата“ или „духот“. Единствениот (<em>der Einzinge</em>) можеби најдорбо би бил конструиран како индивидуално сопство.

Штирнер не изведува никаква метафизика, а сепак на Единствениот му доделува одредена апсолутност. На кој начин тогаш <em>Einzige</em> се разликува од Сопството на Адваита Веданта? <em>Tat tvam asi</em>: Ти (индивидуалното Сопство) си Тоа (апсолутното Сопство).

Многумина веруваат дека мистицизмот го „разложува егото“. Глупости. Само смртта го прави тоа (или барем таква е нашата садикејска претпоставка). Ниту пак мистицизмот го уништува „телесното“ или „анималното“ сопство – што исто така би било еднакво на самоубиство. Она што мистицизмот навистина се обидува да го надмине е лажната свест, илузијата. Консензуалната стварност & сите неуспеси на сопството коишто ги придружуваат овие болести. Вистинскиот мистицизам создава „мирно сопство“, сопство со моќ. Највисоката задача на метафизиката (остварена на пример од Ибн Араби, Боме, Рамана Махарши) во одредена смисла е да се самоуништи, да се идентификува метафизичкото & физичкото, трансцедентното & иманентното, како <strong>едно</strong>. Одредени <em>радикални монисти</em> ја истуркаа оваа доктрина многу подалеку од простиот пантеизам или религиозниот мистицизам. Разбирањето на иманентното единство на битието поттикнува одредени антиномиски ереси (Рантерите, Асасините) кои ги сметаме за наши предци.

Самиот Штирнер се чини глув кон можните духовни резонанци на индивидуализмот – а во тоа тој припаѓа на 19 век: роден доцна по падот на христијанството, но многу пред откривањето на Ориентот & скриената илуминистичка традиција на Западната алхемија, револуционерниот ерес & окултниот активизам. Штирнер прилично точно го презирал она што тој го познавал како „мистицизам“, чиста пиетистичка сентименталност заснована на себеодрекување & светска омраза. Ниче го закопа „Бог“ неколку години подоцна. Оттогаш, кој се осмелил да предложи дека индивидуализмот & мистицизмот можат да бидат помирени & синтетизирани?

Состојката што му недостасува на Штирнер (Ниче доаѓа поблизу) е работниот концепт на <em>невообичаената свест</em>. Реализацијата на единственото сопство (или <em>ubermensch</em>) мора да одекнува & да се шири како бранови или спирали или музика која го опфаќа директното искуство или интуитивната перцепција на единственоста на самата реалност. Оваа реализација го проголтува & брише сиот дуалитет, дихотомија & дијалектика. Со себе носи, како електрично полнење, длабоко & немо чувство на <em>вредност</em>: го „претскажува“ сопството.

Битие/свест/блаженство (<em>satchitananda</em>) не можат да бидат отфрлени како уште едно „сениште“ или „скриен мотив во главата“  на Штирнер. Не привикува ниту еден исклучиво трансцедентен принцип заради кој <em>Einzige</em> мора да ја жртвува неговата/нејзината сопственост (own-ness). Едноставно заклучува дека силната свесност за самото постоење резултира со „блаженство“ – или помалку оптоварен јазик, „проценлива свест“. Најпосле, целта на Единствениот е да <em>поседува сè</em>; радикалниот монист тоа го достигнува преку идентификување на сопството со перцепцијата, како кинескиот сликар кој користи маслена техника & кој „станува четка од бамбус“ за да се „нацрта себеси“.

Покрај мистериозните алузии кои Штирнер ги дофрлува за „единство на Единствените“, покрај Ничеовото вечно „Да“ & величањето на животот, нивниот индивидуализам се чини како да е обликуван од одредено <em>студенило кон другото</em>. Во одреден дел тие култивирале здрава, прочистувачка свежина спроти топлото задушување на сентименталноста & алтруизмот на 19 век; во одреден дел тие едноставно го презирале она што некој (Менкен?) го нарекол „Хомо Глупердис“.

А сепак, читајќи зад & под замрзнатата површина, откриваме траги на огнена доктрина – она што Гастон Башелар (Gaston Bachelard) би можел да го нарече „Поетика на другото“. Односот на <em>Einzige</em> со Другото не може да биде дефиниран или ограничен од ниту една институција или идеја. А сепак јасно, без оглед колку парадоксално, Единствениот за негово исполнување зависи од другиот, & не може & нема да биде остварен во никаква горка изолација.

Примерите за „деца волци“ или <em>enfants sauvage</em> сугерираат дека човечкото дете лишено од човечко друштво премногу долго никогаш нема да оствари свесна човечност – никогаш нема да совлада јазик. Дивото дете можеби обезбедува поетичка метафора за Единствениот – а сепак истовремено ја обележува точната точка каде што Единствениот & Другото мораат да се сретнат, да се спојат, обединат – или инаку да не успеат да остварат & поседуваат сè што се способни.

Другото е одраз на Сопството – Другото е нашиот <em>сведок</em>. Другото го комплетира Сопството – Другото ни го дава клучот кон перцепцијата на единственоста на битието. Кога зборуваме за битие & свест, ние посочуваме кон Сопството; кога зборуваме за блаженство имплицираме на Другото.

Стекнувањето јазик спаѓа под знакот на Ерос – сета комуникација во суштина е еротска, сите односи се еротски. Авицена & Данте тврдеа дека љубовта ги поместува самите ѕвезди & планети во нивните орбити – <em>Рг Веда</em> & Хесиодовата <em>Теогонија</em> ја прогласија Љубовта за првиот роден бог по Хаос. Симпатии, афинитети, естетски перцепции, убави креации, веселост – сите највредни поседи на Единствениот изникнуваат од поврзувањето на Сопството & Другото во констелација на Желбата.

Овде, повторно, проектот започнат од Индивидуализмот може да биде развиван & повторно заживеан преку спојување со мистицизмот – особено со тантрата. Како езотерична <em>техника</em> разведена од ортодоксниот хиндуизам, тантрата обезбедува симболичка рамка („Мрежа од бесценетости“) за идентификување на сексуалното задоволство & невообичаената свест. Сите антиномистички секти содржеле некаков „тантрички“ аспект, од семејствата на Љубов & Слободното братство & Адамитите од Европа преку педерастричните суфисти од Персија до таоистичките алхемичари од Кина; „Мистичниот анархизам“ на Г. Иванов & останатите fin-de-siécle руски симболисти; инцестоидниот еротизам на Арзибашевиот <em>Санин</em>; невообичаената комбинација на нихилизам & обожување на Кали којашто ја инспирирала Бенгалската терорситичка партија (на којашто мојот тантра гуру Шри Каманарансан Бисвас имал чест да припаѓа)...

Ние, меѓутоа, предлагаме многу подлабок синкретизам на анархија & тантра отколку сите овие. Всушност, ние едноставно предлагаме Индивидуалниот анархизам & Радикалниот монизам отсега натаму да бидат сметани за едно исто движење.

Овој хибрид е наречен „духовен материјализам“, термин кој ја спалува сета метафизика во оганот на единственоста на духот & материјата. Ние исто така ја сакаме „Онтолошката анархија“ затоа што сугерира дека самото битие останува во состојба на „божествен Хаос“, на сета потентност, на сета постојана креација.

Во ова струење единствено <em>jiva mukti</em>, или „ослободената индивидуа“, е себеостварена, а оттаму & монарх или сопственик на своите перцепции & односи. Во овој постоен тек единствено желбата нуди некаков принцип на поредок, & оттаму единственото можно општество (како што тоа Фурие го сфати) е она на љубовниците.

Анархизмот е мртов, да живее анархијата! Повеќе не ни е потребен товарот на револуционерниот мазохизам или идеалистичкото себежртвување – или фригидноста на Индивидуализмот со неговиот презир кон веселоста, на <em>живеењето заедно</em> – или вулгарните суеверија на атеизмот од 19 век, сциентизмот & прогресивизмот. Сиот тој мртов товар! Засмрдени пролетерски куфери, тешки буржоаски сандаци, досадни филозофски портмонеа – настрана со нив!

Од овие системи ја сакаме само нивната виталност, нивните животни сили, бескомпромисност, непомирливост, гнев, невнимателност – нивната моќ, нивната <em>shakti</em>. Пред да се отарасиме од ѓубрето и самарите, ќе пребараме низ товарот паричници (некој архаичен збор), револвери, бесценети камења, дрога & други корисни нешта – ќе го задржиме она што ни се допаѓа, а останатото ќе го фрлиме. Зошто да не? Да нè сме свештеници на некој култ па да потпевнуваме над реликвиите & мрмориме нашите маченологии?

Монархизмот исто така има нешто што го сакаме – грациозност, спокојност, гордост, суперизобилие. Ќе ги земеме овие, а ќе ги фрлиме проклетствата на авторитетот & мачењето на ѓубриштето на историјата. Мистицизмот има нешто што ни треба – „себенадминување“, увеличена свесност, резервари на психичка потентност. Над овие ќе извршиме експропријација во име на нашето востание – а ќе ги оставиме проклетставата на моралноста & религијата да гнијат & да се распаѓаат.

Како што Рантерите велеле кога поздравувале некое „пријателско суштество“ – од крал до џепарош - „Радувај се, сè е наше“.

** Инструкции за Кали Југа

Кали Југа сè уште има околу 200.000 години да си игра – добри вести за адвокатите & аватарите на <strong>Хаос</strong>, лоша вест за брамините, јавистите, бирократските богови & нивните кучиња.

Знаев дека Дарџилинг крие нешто за мене штом го слушнав името – <em>dorje ling</em> – Градот на молњата. Во 1969 пристигнав токму пред монсуните. Стара британска станица, летен штаб на Бенгалската влада – улици во форма на кривулести дрвени скалила, Трговскиот центар со поглед на Сиким & врвот Каченхунга – тибетантски храмови & бегалци – прекрасни жолтопорцелански луѓе наречени Лепча (вистинските староседелци) – Хиндуси, Муслимани, Непалци & бутански Будисти, & Британци во распаѓање кои го загубиле патот за дома во ’47, сè уште водат мувлосани банки & продавници за чај.

Го запознав Ганеш баба, дебел белобрад садија[4] со беспрекорен оксфордски акцент – никогаш немав видено некој да пуши толку многу ганџа, полн чилам по чилам, потоа ќе талкваме по улиците а тој повремено ќе заиграше топка со вревливи деца или ќе започнеше кавга на пазарот, бркајќи уплашени службеници со неговиот чадор, за потоа да рика од смеа.

Тој ме запозна со Шри Каманарасан Бисвас, мал виток средовечен бенгалски владин службеник во излитен костум, кој се понуди да ме подучува Тантра. Господин Бисвас живееше во мала барака сместена на високо борово магловито ритче, каде што секојдневно го посетував за пуџа<sup>6</sup> & пијанчење со шишиња евтина ракија – тој ме охрабруваше да пушам додека зборувавме, затоа што ганџата исто така е света за Кали.

Господин Бисвас во неговата дива младост бил член на Терористичката партија на Бенгал, којашто вклучувала & обожувачи на Кали & муслимански мистици еретици како & анархисти & екстремни левичари. Ганеш баба се чинеше дека го одобрува ова тајно минато, како тоа да беше знак за скриената тантричка сила на господин Бисвас, & покрај неговата излитена кротка појава.

Секое попладне ги дискутиравме моите толкувања на Сер Џон Вудроф („Arthur Avalon“), а јас пешачев дотаму низ ладни летни магли, тибетантски духовни замки удираат во навлажнетиот ветрец надвиснат од маглата & кедарите. Практикувавме Тара-мантра & Тара-мудра (или Јони-мудра), а го проучувавме Тара-јантра дијаграмот за маѓеснички цели. Еднаш посетивме храм на индискиот Марс (како & нашиот, & планета & бог на војната) каде што тој купи прстен направен од метален клинец од потковица & ми го подари. Уште бренди & ганџа.

Тара: еден од облиците на Кали, многу сличен во особините: џуџест, гол, со четири раце што држат оружје, танцува врз мртвата Шива, ѓердан од черепи или отсечени глави, јазик од кој се цеди крв, кожата темно сино-сива токму како бојата на монсунските облаци. Секој ден сè повеќе дожд – вирови од кал ги блокираат патиштата. Мојата дозвола за граничниот реон истекува. Господин Бисвас & јас слегуваме по лизгавите влажни Хималаи со џип & воз до неговиот прадедовски град, Силигури во рамните бенгалски низини каде што Ганг се разгранува во накисната зелена делта.

Ја посетивме неговата жена во болница. Минатата година имало поплава во Силигури која убила десетици илјади. Избила колера, градот е руина, замачкан со алги & разурнат, ходниците на болницата сè уште покриени со тиња, крв, повраќаници, течности на смртта. Таа молчаливо седи на нејзиниот кревет гледајќи без трепкање во страшни судбини. Темната страна на божицата. Ми дава литограф во боја од Тара, кој чудесно пловел над водата & бил спасен.

Таа ноќ присуствувавме на некоја церемонија во локалниот храм на Кали, скромно полууништено светилиште крај патот – факелите единствено осветлување – пеење & тапани со чудно, речиси африканско синкопирање, целосно некласично, примордијално, а сепак лудачки комплексно. Пиеме, пушиме. Сам на гробиштата, веднаш до полуизгорен леш, инициран сум во Тара тантра. Следниот ден, грозничав & извеан, им велам создравје & тргнувам за Асам, кон големиот храм на Шактиевото <em>јони</em> во Гуахати, токму навреме за годишниот фестивал. Асам е забренета територија, а јас немам дозвола. На полноќ во Гуахати се измолкнувам од возот, назад по пругата низ дожд & кал до коленици & тотален мрак, конечно се дотетеравувам до градот & пронаоѓам хотел полн со инсекти. Веќе болен како куче. Без сон.

Утрото, автобус до храмот на блиската планина. Огромни кули, божества кои се мултиплицираат, дворишта, споредни згради – стотици илјадници аџии – чудни садуси симнати од нивните ледени пештери клечејќи на тигрови кожи & пеејќи. Овци & гулаби се колат во илјадници, вистински хекатомб – (ниту еден друг бел сахиб на видик) – црева пливаат во три сантиметри длабока крв – заоблени Кали мечеви сец, сец, сец, мртви глави одѕвонуваат на лизгавата калдрма.

Кога Шива ја исецкала Шакти на 53 парчиња & ги расфрлала низ целиот басен на Ганг, нејзината пичка паднала овде. Некои пријателски свештеници зборуваат англиски & ми помагаат да ја најдам пештерата каде што е изложен Јони. Сега веќе знам дека сум сериозно болен, но решен да го завршам ритуалот. Стадо од аџии (сите барем за глава пониски од мене) буквално ме прекрива како бран од повратна подводна струја на плажата, & ме фрла наведнат надолу задушувачките троглодитски скалила во клаустрофобична пештерска гробница каде што се вртам во мачнина & халуцинирам кон безличен конусен метеорит замачкан од векови насобран путер & жолтеникава земја. Стадото прислужува за мене, ми дозволува да фрлам венец од јасмин врз јонито.

Недела подоцна во Катманду влегов во Германската мисионерска болница (останав еден месец) со хепатит. Мала цена за сето тоа знаење – јетрата на некој пензиониран полковник од приказна на Киплинг! – но ја знам <em>неа</em>, ја знам Кали. Да, апосолутен архетип на сиот тој ужас, сепак за оние што знаат, таа станува дарежливата мајка. Подоцна во една пештера во џунгла над Ришикиш неколку дена медитирав врз Тара (со мантра, јантра, мудра, темјан & цвеќиња) & се вратив на ведрината на Дарџилинг, неговите добротворни визии.

Нејзиното време мора да содржи ужаси, затоа што многу од нас не можат да ја разберат или да досегнат преку ѓерданот од черепи до венецот од јасмин, знаејќи во која смисла тие се <em>исто</em>. Да се мине низ <strong>ХАОС</strong>, да се јава како тигар, да се прегрне (дури & сексуално) & да се апсорбира дел од неговите шакти, тоа е животен сок – тоа е патот на Кали Југа. Креативен нихилизам. За оние кои ја следат таа ветува просветлување & дури богатство, дел од нејзината световна <em>моќ</em>.

Сексуалноста & насилството служат како метафори во поема којашто делува директно на свеста преку Имагинација – или поинаку, во вистинските услови тие можат отворено да бидат разместени & уживани, украсена со значење на целината на <em>секое нешто</em> од екстаза & вино до ѓубре & лешеви.

Оние што ја игнорираат или што ја гледаат надвор од себе ризикуваат уништување. Оние што ѝ се поклонуваат како на <em>ишта-девата</em>, или божественото сопство, го вкусуваат нејзиното Железно доба како тоа да е златно, познавајќи ја алхемијата на нејзиното присуство.

** Против репродукција на смртта

Еден од знаците на Крајот на времето, кој се чини дека многумина го антиципираат, би се состоел од фасцинираност од сите најнегативни & омразувачки наноси на тоа Време, фасцинираност чувствувана од истата она класа на мислители кои себеси се сметаат за најпроникливи во врска со таканаречената апокалипса за која не предупредуваат. Говорам за луѓе кои многу добро ги познавам – оние од „духовната десница“ (како што се неогеноновците со нивната опседнатост за знаци на декадентност) - & оние од постфилозофската левица, самостојните есеисти на смртта, познавачи на уметноста на осакатување.

За обете групи, сето можно делување во светот е размачкано врз едно поле – сите стануваат подеднакво бесмислени. За традиционалистите, ништо не е важно освен подготвувањето на душата за смрт (не само нивната туку & онаа на целиот свет). За „културниот критичар“ ништо не е важно освен играта за идентификување на уште една причина повеќе за очајување, нејзино анализирање, придодавање кон каталогот.

Крајот на светот сега е апстракција затоа што никогаш не се случил. Не постои во стварниот свет. Ќе престане да биде апстракција само кога ќе се случи. (Јас не тврдам дека знам што „Бог мисли“ за таа тема – ниту пак дека поседувам какво било научно знаење за сè уште непостоечката иднина). Јас гледам само ментална слика & нејзините емоционални разгранувања; како таква ја идентификувам како вид на сенишен вирус, сенишна болест во мене која попрво треба да биде избришана отколку хипохондрично разгалувана & удоволувана. Почнав да го презирам „Крајот на светот“ како идеолошка икона држана над мојата глава од страна на религијата, државата & културното милје, како причина за <em>неправење ништо</em>.

Разбирам зошто религиозните & политичките „власти“ би сакале да останам да се тресам во моите чевли. Бидејќи единствено <em>тие</em> нудат <em>шанса</em> за одбегнување на рагнарок (преку молитва, преку демократија, преку комунизам, итн.), јас како овца ќе ги следам нивните диктати & нема да се осмелам да правам ништо на сопствена рака. Случајот на просветлените интелектуалци, меѓутоа, на прв поглед се чини позагадочен. Каква моќ извлекуваат <em>тие</em> од оваа молитва на страв & темнина, садизам & омраза?

Во суштина тие стануваат <em>паметни</em>. Секој напад врз нив мора да изгледа глупав, бидејќи единствено тие имаат доволно бистри очи да ја распознаат вистината, единствено тие се доволно смели да ја <em>истакнат на виделина</em> како пркос кон суровите говносркачки цензори & либерални лигуши. Доколку јас ги нападнам како дел од самиот проблем кој тврдат дека објективно го дискутираат, ќе бидам прикажан како простак, пуританец, полијанист. Доколку ја признаам мојата омраза кон <em>артефактите</em> на нивната перцепција (книги, уметнички дела, изведби) тогаш би можел да бидам отпишан како пречувствителен (& оттаму се разбира психолошки задушен), или пак како некој на кого што крајно му недостасува сериозност.

Многу луѓе претпоставуваат дека поради тоа што понекогаш се изразувам себеси како анархистички boy-lover, дека исто така морам да бидам „заинтересиран“ & за останатите ултрапостмодернистички идеи како сериското убивање деца, фашистичката идеологија или фотографиите на Џоел Виткин (Joel P. Witkin). Тие претпоставуваат само две страни на секој проблем – модерната & немодерната страна. Марксист кој би се спротивставувал на сиот овој култ на смртта како на антипрогресивен, би бил сметан за исто онолку бесмислен колку & христијанскиот фундаменталист кој би го сметал за неморален.

Јас тврдам дека (како & обично) постојат многу страни на овој проблем наместо само две. Двостраните проблеми (креационизмот vs. дарвинизмот, „choice“ vs. „pro-life“, итн.) се сите без исклучок <em>илузии</em>, лаги на спектаклот.

Мојот став е овој: многу добро сум свесен за „интелигенцијата“ којашто спречува делување. Јас самиот ја поседувам во изобилство. Сепак, одвреме-навреме, успевам да се однесувам како да сум доволно глупав да се обидам да го променам мојот живот. Понекогаш користев опасни ступифијанти како религија, марихуана, хаос, љубов кон момчиња. Во неколку прилики постигнав некој степен на успех –  ова го кажувам не од фалбаџиство туку како сведоштво. Со отфрлање на внатрешните икони на Крајот на светот & Јаловоста на секое монденско настојување, ретко сум преминал во состојба којашто (во споредба со сè што сум знаел) се чинела како <em>здрава</em>. Сликите на смрт & осакатување коишто ги фасцинираат нашите уметници & интелектуалци мене ми изгледаат – во сеќавачката светлина на овие искуства – трагично несоодветни кон вистинскиот потенцијал на постоење & на <em>дискурсот</em> на постоење.

Самото постоење би можело да се смета за амбис кој не поседува никакво значење. Не го сфаќам ова како <em>песимистичка</em> изјава. Доколку е вистинита, тогаш во неа не можам да видам ништо друго освен декларација на автономија за мојата имагинација & волја – за најубавиот акт што може да се замисли со што ќе <em>доверат</em> значење на постоењето.

Зошто би ја симболизирал оваа слобода со акт како убиството (како што тоа го сторија егзистенцијалистите) или со кој било од морбидните вкусови на осумдесеттите? Смртта може да ме убие само еднаш – дотогаш слободен сум да се оддавам & искусувам (колку што <em>можам</em>) живот & уметност на живот засновани на самопроценувачки „возвишени искуства“, како & „веселост“ (којашто исто така поседува сопствена награда).

Опсесивното реплицирање на сликите на Смртта (& нивната репродукција или дури комодификација) <em>се попречува на патот</em> на овој проект исто толку отежнувачки како & цензурирањето или медиумското перење мозок. Поставува негативен бесконечен луп – тоа е лошо жу-жу. На никого не му помага да го надмине стравот од смртта, туку само всадува <em>морбиден</em> страв на местото на здравиот страв којшто сите сетилни суштества го чувствуваат пред мирисот на сопствената смртност.

Намерата на ова не е светот да се ослободи од неговата грдотија, или да се негира дека постојат навистина страшни нешта во него. Но некои до овие нешта можат да бидат надминати – под услов да изградиме <em>естетика</em> врз надминувањето наместо стравот.

Дел од мојата самопредизвикана глупост, признавам, е верувањето (дури & чувствувањето) дека уметноста може да ме промени мене & останатите. Затоа пишувам порнографија & пропаганда – да предизвика <em>промена</em>. Уметноста никогаш не може да значи онолку колку што, можеби, може љубовната врска или востанието. Но... до одреден степен... функционира.

Сепак, дури & да ја напуштам сета надеж во уметноста, сите очекувања за унапредување, сè уште би одбивал да поднесувам уметност што само ја влошува мојата несреќа, или се оддава на <em>schadenfreude</em>, „уживање во несреќата на другите“. Се откажувам од одредена уметност како што куче завивајќи го напушта лешот на неговиот другар. Сакам да го напуштам софистицирањето коешто би ми дозволило да го помирисам со независна љубопитност како уште еден пример на постиндустриско распаѓање.

Единствено мртвите се навистина паметни, навистина кул. Ништо не ги допира. Меѓутоа, додека јас живеам се заортачувам со тешкиот несреќен нечесен живот, со гнев наместо досада, со слатка похота, глад & безгрижност... наспроти ледената авангарда & нејзините помодни предупредувања за гробницата.

** Одекнувачко разобличување на надреализмот

(за Хари Смит)

На надреалистичката филмска ревија, некој го праша Стен Брекеџ (Stan Brakhage) за медиумската употреба на надреализмот (MTV, итн.); тој одговори дека тоа е „голема срамота“. Добро, можеби е, а можеби & не е (дали популарната култура <em>ipso facto</em> е лишена од секаква инспирација?) – но признавајќи дека на одредено ниво медиумското присвојување на надреализмот е голема срамота, дали треба да поверуваме дека не постоело ништо во надреализмот што дозволило оваа кражба да се случи?

Враќањето на потиснатите значи враќање на палеолитското – не враќање <em>во</em> старото камено доба, туку вртење на ново ниво на вртелешката. (После сè, 99,9999% од човечкото искуство е она на ловење/собирање, со земјоделството & индустријата како капки масло во длабокиот бунар на не-историјата). Палеолитското е истo што & пред-Работата („првобитното општество на слободно време“). Пост-Работата (Нулто работно време/Zerowork) е исто што & „Психичкиот палеолитизам“.

Сите проекти за „ослободување на желбата“ (Надреализам) коишто остануваат заплеткани во матрицата на Работата можат единствено да доведат до комодификација на желбата. Неолитското започнува со желбата за стока за широка потрошувачка (земјоделски вишок), продолжува со производство на желбата (индустрија), & завршува со фијаско на желбата (рекламирање). Надреалистичкото ослободување на желбата, & покрај сите негови естетски достигнувања, останува само подкатегорија на производството – оттука, големопродажбата на Комунистичката партија & нејзината Идеологија на Работа (да не го споменуваме прислужното женомрзие & хомофобијата). Модерното слободно време, од друга страна, е само подкатегорија на Работата (оттаму неговата комодификација) – значи не е случајно тоа што кога Надреализмот ја затвори својата продавница, единствените муштерии на бувљакот да бидат рекламните извршители.

Ракламирањето, користејќи ја надреалистичката колонизација на подсвесното за да <em>создаде</em> желба, води до последното фијаско на Надреализмот. Не е само „голема срамота & резил“, не е само присвојување. Надреализмот беше <em>направен</em> за рекламирање, за продажба на големо. Надреализмот всушност е предавство на желбата.

А сепак, надвор од овој амбис на значење, желбата сè уште се издигнува, невина како новосоздаден феникс. Раната Берлинска дада (која го отфрлаше враќањето на уметничкиот објект) & покрај сите нејзини грешки е подобар модел за справување со фијаското на општественото отколку што Надреализмот некогаш воопшто може да биде – анархистички модел, или можеби (во антро жаргонот) неавторитарен модел, уништување на идеологијата, на сите окови на законот. Како што структурата на Работа/Слободно време се распаѓа во празнотијата, како што сите облици на контрола исчезнуваат во распаѓањето на значењето, Неолитското се чини дека е исто така упатено во таа насока, со сите негови храмови & амбари & полиција, за да биде заменето со одредено враќање на ловењето-собирањето на психичко ниво – повторна номадизација. Сè се распаѓа & исчезнува  - ојдипското семејство, образованието, дури & самото подсвесно (како што вели Андре Кодреску). Да не го сфатиме ова погрешно како Армагедон (да одолееме на заведувањето на апокалипсата, есхатолошкиот измамник) – не доаѓа крај на <em>светот</em> – само празните мешунки на општественото, запалувајќи се & исчезнувајќи.

Надреализмот мора да биде фрлен в ѓубре заедно со останатите прекрасни и бескорисни украси на земјоделското свештенство & глупавите системи на контрола. Никој не знае што доаѓа, каква несреќа, каков дух на дивината, каква радост – но последното нешто што ни треба на нашето патување е уште еден сет на комесари – папи на нашите соништа – татенца. Долу Надреализмот...

<right>
- Наропа, 9 Јули, 1988
</right>

** За конгрес на чукнати религии

Научивме да не му веруваме на глаголот <em>да се биде</em>, на зборот <em>е</em> – или подобро да кажеме: забележуваме впечатливата сличност помеѓу концептот <strong>сатори</strong> & концептот <strong>револуција на секојдневниот живот</strong> – во обата случаи: перцепција на „вообичаеното“ со невообичаени последици по свеста & делувањето. Не можеме да ја користиме фразата „е налик“ бидејќи обата концепти (како & сите коцепти, сите зборови впрочем) се меѓусебно закоравени – секој натоварен со сиот свој психокултурен товар, како гости кои пристигнуваат за викен сомнително предобро снабдени.

Затоа дозволете ми да ја користам старомодната бит-зен употреба на <em>сатори</em>, истовремено нагласувајќи  - во случај на ситуационистичкиот слоган – дека еден од корените на неговата дијалектика може да биде следен до дада & надреалистичкиот поим на „чудесното“ кое избувнува од (или во) живот кој само <em>изгледа</em> задушен од баналното, од несреќите на апстракција & отуѓување. Јас ги дефинирам моите термини правејќи ги понеодредени, токму со цел да ги избегнам ортодоксиите на будизмот & ситуационизмот, да ги одбегнам нивните идеолошко-семантички стапици – тие расипани јазични машини! Наместо тоа, предлагам да ги уништиме за делови, акт на културен бриколаж. „Револуција“ значи само уште едно завртување на осовината – додека религиозната ортодоксност од кој било вид логично води кон вистинско владение на грубијани (cranks)[5]. Ајде да не го идолизираме сатори замислувајќи го како монопол на мистичните монаси, или како контингент на кој било морален код; а наместо да ја фетишизираме левицата од ’68 го преферираме Штиренеровиот термин „востание“ или „бунт“, кој ги избегнува вградените импликации на чиста промена на авторитетот.

Оваа констелации на концепти вклучува „кршење на правила“ за пропишаните перцепции да пристигнат како директно искуство, на некој начин аналогно на процесот каде што хаос спонтано се расчленува во фрактални нелинеарни редови, или начинот на којшто „дивата“ креативна енергија се расчленува како игра & <em>поезија</em>. „Спонтаниот ред“ произлезен од „хаос“, од своја страна го пробудува анархистичкиот таоизам на <em>Чуанг Це</em>. Зенот може да биде обвинет за недостаток на свесност за „револуционерните“ импликации на сатори, додека ситуационистите можат да бидат критикувани за игнорирање на одредена „духовност“ инхерентна во себеостварувањето & веселоста што нивната цел ги изискува. Идентификувајќи го сатори со револуцијата на секојдневниот живот ние изведуваме еден вид на принуден брак исто толку значаен како & надреалистичкото славно спарување на чадор & машина за шиење или што & да беше. Мешање на раси. Мешањето на раси заговарано од Ниче, кој несомнено бил привлечен од еротичноста на полукастата.

Во искушение сум да се обидам да го опишам начинот на кој сатори „е“ како револуција на секојдневниот живот – но не можам. Или поинаку кажано: речиси сè што пишувам се врти околу оваа тема; ќе треба да повторам речиси сè со цел да ја разјаснам оваа единствена точка. Наместо тоа, како додаток, нудам уште една необична коинциденција или интерпретација на два термина, еден повторно од ситуационизмот а другиот, овојпат, од суфизмот. <em>D</em><em>é</em><em>rive</em>[6] или „стремежот“ беше зачнат како вежба во намерното револуционизирање на секојдневниот живот – еден вид на бесцелно талкање низ градските улици, визионерски урбан номадизам кој вклучува отвореност за „културата како природа“ (ако ја доловувам точно идејата) – кој преку самото негово траење ќе всади во оние што се стремат склоност кон искусување на чудесното; можеби не секогаш во неговиот корисен облик, но да се надеваме секогаш продуцирајќи увид – без оглед дали преку архитектурата, еротското, авантурата, пиењето & дрогата, опасноста, инспирацијата, што било – во интензитетот на непосредувана перцепција & искуство.

Парарелниот термин во суфизмот би бил „патување до далечните хоризонти“ или едноставно „патување“, духовна вежба којашто ги комбинира урбаните & номадските енергии на исламот во единствена траекторија, понекогаш наречена „Караванот на летото“. Дервишот дава света обврска да патува со одредена брзина, можеби поминувајќи не повеќе од 7 ноќи или 40 ноќи во еден град прифаќајќи што & да му доаѓа во пресрет, одејќи секаде каде што знаците & случајностите, или едноставно каприците, можат да одведат, движејќи се од точка-на-моќта до точка-на-моќта, свесен за „светата географија“, за планот на патување како значење, за топологијата како симбологија. Еве уште една констелација: Ибн Калдун, <em>На пат</em> (Џек Керуак & Џек Лондон), обликот на авантуристички роман воопшто, Барон Минхаузен,  <em>wanderjahr</em>, Марко Поло, момчиња во приградска летна шума, Артуровски витези барајќи неволји, квирови кои се во потрага по момчиња, влечење по кафани со Мелвил, По, Бодлер – или веслајќи со Торо во Мејн... патувањето како антитеза на туризмот, простор <em>пред</em> време. Уметнички проект: конструирање „мапа“ со размер 1:1 со истражуваната „територија“. Политички проект: контсруирање преместувачки „автономни зони“ внатре невидлива номадска мрежа (како Rainbow собирите). Духовен проект: создавање или откривање на аџилаци каде што концептот „светилиште“ е заменет (или езотиризиран) со концептот на „врвно искуство“.

Она што овде се обидувам да го сторам (како & обично) е да обезбедам, звучна ирационална основа, чудна филозофија ако сакате, за она што го нарекувам Слободни религии, вклучувајќи ги психоделичните & дисхармоничните струи, нехиерархискиот неопаганизам, антиномиските ереси, хаос & Kaos Magik, револуционерен ХуДу, „незацрквени“ & анархистички христијани, магичен јудаизам, Маварската ортодоксна црква, Црквата на SubGenius, волшебните светови, радикалните таоисти, пиво мистиците, луѓето на Тревката, итн., итн.

Спротивно на очекувањата на радикалите од 19 век, религијата не исчезна – можеби ќе ни беше подобро доколку исчезнеше – туку наместо тоа ја зголеми својата моќ, наизглед во пропорција со глобалното зголемување во царството на технологијата & рационалната контрола. Фундаментализмот & New Age-от изведуваат некаква сила од длабокото & распространето незадоволство од Системот којшто работи против сета перцепција на чудесното на секојдневниот живот – наречете го Вавилон или Спектакл, Капитал или Империја, Општество на симулација или на бездушен механизам – како сакате. Но овие две религиозни сили ја пренасочуваат самата желба за автентично кон надмоќни & угнетувачки нови апстракции (моралност во случај на фундаментализмот, комодификација во случај на New Age-от), а од оваа причина можат прилично точно да се наречат „реакционерни“.

Исто како што културните радикали ќе бараат начин да се инфилтрираат & да ги поткопаат популарните медиуми, & исто како што политчките радикали ќе изведуваат слични функции во сферите на Работа, Семејство & останатите општествени организации, така постои потреба за радикали кои ќе пенетрираат во инстутуциите на самата религија наместо само да продолжат да ги џвакаат изветвеаните фрази од 19 век во врска со атеистичкиот материјализам. Тоа несомнено ќе се случи – подобро да му се пријде свесно, со грациозност & стил.

Живеејќи некогаш близу штабот на Светскиот совет на црквите, ми се допаѓа можноста за пародична верзија Слободни цркви – пародијата како една од нашите главни стратегии (или наречете ја <em>detournement</em>[[#_ftn7][<em><strong>[7]</strong></em>]] или деконструкција или креативна деструкција) – еден вид на слободна мрежа (не ми се допаѓа тој збор (network); наместо тоа ајде да ја наречеме (webwork) пајажина) на чукнати култови & индивидуи кои овозможуваат конверзација & услуги помеѓу себе, од што би можело да започне да изникнува тренд или тенденција или „струја“ (во магични термини) доволно силна да предизвика збрка кај фундаменталците & New Age-рите, дури & кај ајатоласите & папството, доволно весело за да не се согласуваме меѓу себе, а сепак да имаме супер забави – или тајни седници или екуменски совети или светски конгреси – кои ги очекуваме со радост.

Слободните религии би можеле да понудат некои од единствено можните духовни алтернативи на телевангелистичките јуришници & тикварските бајачи на кристали (да не ги споменуваме етаблираните религии), & оттаму би станале сè повеќе & повеќе важни, повеќе & повеќе витални во иднина каде што побарувачката за избувнување на чудесното во вообичаеното ќе стане најодекнувачкото, најтрогателното & најгласното од сите политички барања – иднина која ќе започне (чекај малку, дозволи ми да го проверам мојот саат)... 7, 6, 5, 4, 3, 2, 1... <strong>СЕГА</strong>.

** Шуплива Земја

Подземни региони на континентот ископани во киклопски каверни, фрактални мрежи на катедралски простори, огромни лавиринтски тунели, бавни црни подземни реки, мрачни неподвижни езера, чисти & незначително светликави, тенки водопади спуштајќи се надолу по од водата измазнети карпи, катарактни кружни скаменети шуми од сталактити & сталагмити во за спелеолози збунувачка комплексност на слепа риба & несфатлива пространост... Кој ја ископал оваа шуплива земја под ледот предвидена од По, од одредени германски окултисти, Шоовски НЛО фрикови? Била ли Земјата некогаш колонизирана во времето на Гондвана или МУ од некоја Постара раса? Нивните рептилни скелети сè уште се распаѓаат во најдалечните тајни лавиринти на кавернскиот систем? Бавни води, слепи канали, застојани бари далеку од центрите на цивилизацијата како Малата Америка, Транспорт Сити или Нан Чи Хан, долу во темните скривалишта & меѓуземја на антарктичките пештери, габи & албино папрати. Се сомневаме дека мутирале, амфибиски прсти со пливачки опни, дегенерирани навики – Каликак од Шупливата Земја, Лавкрафтовски одметници, аскети, инцестоидни шверцери што се прикрадуваат, криминалци во бегство, анархисти принудени да се скријат после Ентрописките војни, бегалци од Генетскиот пуританизам, дисиденстки кинески тајни друштва & фанатици со Жолти турбани, индиски пештерски пирати, бели мрзливи ѓубриња отфрлени од белото општество во пролетерски зајчарници на индустриските сводови до Твајтовиот глечер & Волгриновиот брег & Едсел Фордовата земја – Троглодитите го оддржале во живот повеќе од 200 години народното сеќавање за Автономната Зона, митот дека еден ден повторно ќе се појави... Таоизмот, либертинската филозофија, индонезиското маѓесништво, култот на Пештерската Мајка (или Мајки), идентифукиван од некои научници со јаванската божица на морето/месечината Лоро Кидул, од други со малото божество на Ѕвездената секта на Јужниот Пол, „Божицата на Озлогласените Жени“... ракописи (напишани на Бахаса Инглис, пиџин дијалектот на длабоките пештери) содржат парчосани цитати од Ниче & Чуанг Це... Трговијата се состои од повремени скапоцени камења & одгледување на бели булки, габи, преку десет различни видови на „magic mushrooms“... Плиткото езеро Еребус, 5 милји долго, издамкано со сталагмитски островчиња пренатрупани со папрати & куѕу & темни џуџести борови, во пештера толку пространа што понекогаш си создава сопствено време... Градот официјално припаѓа на Мала Америка но повеќето жители се Троглодитите кои живеат од Мрзливото раздавање – а длабоката пештерска племенска земја се протега од другата страна на езерото. Ништожници, уметници, дрогераши, маѓесници, шверцери, безделници & перверзници кои живеат во трошл иви басалтни-&-синтпластични хотели до пола обвиткани со бледозелени лози, покрај езерото, авенија од валкани кафеа, пазар на скапоцени камења чуван од вооружени нинџи, кинески продавници за тестенини од крил, кристално сјајната хала за slow fusion гамелански танчери, момчиња кои ги практикуваат нивните мудри во електронско темносини попладниња на шумолењето на синтгонговите & металофоните... а под пристаништето можеби неколку хаотични капачи покрај црната плажа, автентични нискобуџетни туристи кои ѕверат во светилиштето зад пазарот каде што бледиот стар Троглодит се занесува утрансиран од габи мајтепејќи се & превртувајќи им ги очите, дишат во димот на тешкиот мирис, сè одеднаш изгледа заканувачки светло, треперејќи со значење... неколку случаи на жабји прсти, но гласините за ритуален промискуитет се доволно вистинити. Живеев во троглитско рибарско село од другата страна на езерото Еребус во изнајмена соба над продавница за мамци... рурална мрзливост & дегенерирани суеверни обреди на сетилно напуштање, ларвалните & нездрави мистерии на мрачните изгмечени мутанти Троглодити, мрзливи некадарни небројни сељачишта... Мала Америка, толку христијанска & слободна од мутирање, евгениска & удрена, каде што секој живее замаен во безтелесното царство на древниот софтвер & холографија, толку евклидијски, њутоновски, чист & патриотски – L.A. никогаш нема да го сфати тоа невино гнасно-маѓесништво, тој „духовен материјализам“, тоа ропство на вулканските желби на тајните банди на момчињата од пештерата како цветови коишто се смеат фрштејќи со динамо ерекции кои пулсираат чист живот криво затегнати како лакови, & мирисот на водата, ѓубрето на рибникот, бели цветови кои цветаат ноќе, јасмин & датура, мочка, детска водена коса, сперма & кал... опседнати со пештерски духови, можби духови на древни вонземјани кои сега талкаат како демони сакајќи да ги обноват одамна загубените задоволства на месото & сусптанцата. Или, инаку, Зоната веќе повторно е родена, веќе е нексус на автономија, вирус на хаос кој се шири во неговиот разигран таен облик, бели отровни печурки  кои изникнуваат на места каде што Трог момците мастурбирале сами во мракот...

** Ниче и дервишите

<em>Рендани</em>, „<strong>Мудреци</strong>“. Суфистите користат технички термин <em>ренд</em> (прид. <em>рендански</em>, мн. <em>рендани</em>) за да го именуваат оној „доволно мудар тајно да пие вино без да биде фатен“: дервишката верзија на „Дозволиво лицемерие“ <strong>(</strong><em>taqiyya</em>, каде што на Шиитите им е дозволено да лажат за нивните здружувања со цел да избегнат измачување, како & да ја напреднат целта на нивната пропаганда).

На полето на „Патеката“, <em>ренданот</em> ја прикрива неговата духовна состојба (<em>hal</em>) со цел да ја задржи, алхемиски да работи на неа, да ја издигне. Оваа „мудрост“ ја објаснува тајноста на Редовите, иако останува вистинито дека многу од дервишите буквално ги кршат правилата на Исламот (<em>шеријат</em>), ја навредуваат традицијата (<em>суна</em>) & исмеваат обичаите на нивното општество – сето тоа давајќи им причина за <em>вистинска</em> тајновитост.

Игнорирајќи го случајот на „криминалец“ којшто го користи суфизмот како маска – или подобро кажано не суфизмот per se туку <em>дервишизмот</em>, кој во Персија речиси е синоним за смирени манири а со нивно проширување & општествена опуштеност, стил на генијална & сиромашна, но елегантна аморалност – горната дефиниција сè уште може да се земе предвид & во буквална како & во метафоричка смисла. Што значи: некои суфисти навистина го кршат Законот истовремено допуштајќи Законот да постои & да продолжи да постои; а тоа го прават од духовни мотиви, како примена на волја (<em>хима</em>).

Ниче отприлика вели дека слободниот дух нема да агитира правилата да бидат исфрлени или дури реформирани, бидејќи единствено преку кршење на правилата тој ја остварува неговата волја за моќ. Тој мора да докаже (на себеси, ако не на никој друг) способност да се надминат правилата на стадото, да создаде свои сопствени закони, а сепак да не стане жртва на гневот и огорченоста на инфериорните души коишто го дефинираат законот & обичајот во <strong>секое</strong> општество. Тој има потреба, како резултат, од индивидуален еквивалент на војна со цел да го постигне остварувањето на слободниот дух – тој има потреба од инертна глупост наспроти која ќе го мери своето сопствено движење & интелигенција.

Анархистите понекогаш постулираат идеално општество без закони. Неколкуте анархистички експерименти коишто накратко опстанале (Махновистите, Каталонија) не успеале да ги преживеат воените состојби коишто го дозволиле нивното постоење на прво место – значи не постои начин емпириски да знаеме дали таквиот експеримент би можел да го надживее појавувањето на мирот.

Меѓутоа, некои анархисти како нашите починати пријатели од италијанскиот Штирнеров „бренд“, земаа учество во сите видови на бунтови & револуции, дури & во комунистичките & социјалистичките, затоа што во самиот момент на востанието тие го пронашле видот на слобода што го барале. Оттаму, додека утопизмот досега секогаш бил неуспешен, индивидуалистичките & егзистенцијалистичките анархисти успеале во дотолку што ја оствариле (без оглед колку кратко) нивната волја за моќ во војна.

Ничеовите приговори против „анархистите“ секогаш се насочени кон видот на егалитарните-комунистички народни маченици, чијшто идеализам тој го согледал како уште едно преживување на постхристијанскиот морализам – иако понекогаш ги велича за имањето барем храброст да се побунат против главниот авторитет. Тој никогаш не го споменува Штирнер, но јас верувам дека тој би го класифицирал Индивидуалистичкиот бунтовник заедно со високите видови „криминалци“, коишто за него (како & за Достоевски) претставувале луѓе далеку посупериорни на стадото, дури & ако се трагично оштетени од нивната опсесивност & можеби скриените мотиви за освета.

Ничеовиот надчовек, доколку постоеше, ќе мораше до одреден степен да биде дел од оваа „криминалност“, дури & ако ги надминал сите опсесии & притисоци, дури & само заради тоа што неговиот закон никогаш не би се сложил со законот на масите, државата & општеството. Неговата потреба за „војна“ (без оглед дали е буквална или метафорична) може дури & да го убеди да земе учество во бунт, без оглед дали тој го попримил обликот на востание или само на гордо боемство.

За него „општеството без закон“ би можело да има вредност единствено доколку може да ја измери својата сопствена слобода наспроти потчинувањето на останатите, наспроти нивната љубомора & омраза. Илегалните & од краток век „пиратски утопии“ на Мадагаскар & Карибите, Данунциевата Риечка република, Украина или Барселона – би го привлекле зашто тие ветувале немир на постоењето & дури „неуспех“ наместо пасторалната сонливост на „совршеното“ (оттука и мртвото) анархистичко општество.

Во отсуство на такви можности, слободниот дух ќе го презира трошењето време на агитирање за реформа, на протестирање, на визионесрко сонување, на сите видови на „револуционерно мачеништво“ – на кратко, на најсовремената анархистичка активност. Да се биде <em>рендански</em>, тајно да пиеш вино & да не бидеш фатен, да ги прифатиш правилата со цел да ги прекршиш & на тој начин да го постигнеш духовното воздигнување или енергија - наездата на опасност & авантура, личната епифанија на надминувањето на сета внатрешна полиција, истовремено измамувајќи го сиот надворешен авторитет – ова може да биде цел вредна на таков дух, а ова би можело да биде неговата дефиниција на злочин.

(Патем, сметам дека ова читање помага да се објасни Ничеовото настојување за <strong>Маската</strong>, за тајновитата природа на протонадчовекот, која ги вознемирува дури & интелигентните, но на некој начин либерални коментатори како Кауфман, Артистите, & покрај симпатиите на Н кон нив, тие се критикувани за <em>издавање тајни</em>. Можеби тој не успеал да земе предвид – парафразирајќи го А. Гинсберг – дека ова е <em>нашиот</em> начин на станување „големи“; исто така дека – парафразирајќи го Јејтс – дури & највистинитата тајна сепак станува само уште една маска).

Што се однесува до анархистичкото движење денес: дали би сакале барем еднаш да застанеме на земја каде што законите се отфрлени а последниот свештеник е обесен со цревата на последниот бирократ? Yeah sure. Но не се воздржуваме. Постојат одредени цели (повторно да го цитирам Ниче) коишто човекот не успева целосно да ги напушти, дури & само заради целосната безживотност на нивните непријатели. Оскар Вајлд би можел да каже дека еден човек не може да биде џентлмен без донекаде да не биде & анархист – нужен парадокс, како Ничеовиот „радикален аристократизам“.

Ова не е само предмет на духовен дендизам, туку & на егзистенцијална посветеност на нагласена спонтаност, на филозофскиот „тао“. За сето негово трошење енергија, во самата негова аморфност, единствено анархизмот од сите <strong>изми</strong> се доближува до оној <em>вид</em> на облик којшто самиот по себе денес може да нè интересира, тој чуден привлекувач, обликот на <em>хаос</em> – којшто (уште еден последен цитат) човекот мора да го има во себе, доколку сака од него да изникне ѕвезда што танцува.

<right>
- Пролет, Еквинокс 1989
</right>

** Резолуција за 1990-те: Бојкотирајте ја Цајканската култура!!!

Доколку може да се каже дека една фиктивна фигура доминирала со попкултот на осумдесеттите, тоа е Цајканот. Ебана полиција каде & да се завртиш, полошо и од вистинскиот живот. Неверојатна досада.

Моќни цајкани – заштитувајќи ги понизните & кротките – на сметка на половина дузина членови од Повелбата за права – „Валканиот Хари“. Фини човечки цајкани, цајканувајќи со човечката перверзност, појавувајќи се слатки & горки, знаеш, груби & искусни но сепак меки однатре – <em>Hill Street Blues</em> – најзлобното ТВ шоу на сите времиња. Курнаски цајкани црнци кои маваат духовити расистички забелешки против провинциските цајкани белци, кои & покрај сè, сепак, се сакаат – Еди Марфи – Класен предавник. Заради таа мазохистичка возбуда добивме цајкани со злобен нагон коишто се закануваат однатре да ја соборат нашата Удобна Консензуална стварност како Гајгер – замислени глисти кои се разбиени во последната секунда од Последниот искрен цајкан, Робокоп, идеален амалгам од вештачки екстремитети & сентименталност.

Опседнати сме со цајкани уште од самиот почеток – но џандарите од дамнина изигруваа надмени будали, Keystone Kops, <em>Car 54 Where Are You</em>, токмаци и акмаци ои се тука за Фати Арбакл или Бастер Китон да ги смачкаат или издишат. Но во идеалната драма на осумдесеттите, „малиот човек“ кој некогаш распрскувал стотици муви зунзари со анархистичката бомба, невино користијќи ја за да запали цигара – Скитник, жртвата со ненадејна моќ на чисто срце – повеќе нема место во центарот на наративот. Некогаш „ние“ бевме тој хобо, квазинадреалистички хаотичен херој што победува над апсурдните подлизурковци на презираниот & нерелавантен Поредок со помош на <em>wu-wei</em>. Но сега „ние“ сме редуцирани на статусот на жртви без <em>моќ</em>, или поинаку криминалци. „Ние“ повеќе не ја заземаме таа централна улога; не сме повеќе херои на нашите сопствени приказни, маргинализирани & заменети сме од Другиот, Цајканот.

Оттаму Цајканското шоу има само три карактери – жртва, криминалец & полицаец – но првите два не успеваат да бидат целосно човечки – единствено <em>свињата</em> е стварна. Доволно чудно, човечкото општество во осумедесеттите (како што е согледано во останатите медиуми) понекогаш се чини дека е составено од истите три клишеа/архетипи. Прво жртвите, цимолкавите малцинства кои се жалат за „права“ – кажете чија молитва во осумедесеттите <em>не</em> припаѓа на „малцинство“? Срање, дури & цајканите се жалеа за нарушување на нивните „права“. Потоа криминалците: во голема мера не-бели (& покрај задолжителната & халуцинаторска „интеграција“ на медиумите), во голема мера сиромашни (или ужасно богати, оттука дури & повеќе отуѓени), во голема мера перверзни (т.е. забранетите огледала на „нашите“ желби). Слушнав дека едно од четири домаќинства во Америка секоја година е ограбено & дека секоја година речиси половина милион од нас се уапсени само заради пушење трева. Во лице на таквата статистика (дури & под претпоставка дека е „проклета лага“) човек се прашува кој <strong>не</strong> е жртва или криминалец во нашата полициска состојба на свеста. Цајканот (fuzz) мора да посредува за <em>сите нас</em>, без оглед колку замаглен (fuzzy) е интерфејсот – тие се само воини-свештеници, без оглед колку профани. <em>America’s Most Wanted</em> – најуспешното ТВ game show на осумдесеттите – ја отвори за сите нас улогата на Цајкан аматер, досега само медиумска фантазија на среднокласната огорченост и одмазда. Природно, вистинскиот Цајкан никого не мрази онолку колку своеволниот борец против злото (вигилант) - погледнете што се случува со групите од сиромашните &/или не-бели соседства како муслиманите коишто се обидоа да го елиминираат дилањето крек во Бруклин; цајканите ги уапсија муслиманите, препродавачите заминаа слободни. Вистинските вигиланти се закануваат на монополот на спроведување на законот. <em>Iése majest</em>, поодвратно & од инцест или убиство. Но медиумските (посредуваните) вигиланти функционираат совршено внатре Цајканската држава (CopState); всушност, би било поточно тие да се сметаат како <em>неплатени</em> (дури ни со соодветни предмети!) <em>поткажувачи</em>: телеметрички кодоши, електродоушници, еднодневни цинкароши.

Што е она што „Америка најмногу го сака“? Дали оваа фраза се однесува на криминалци – или на криминални дела, на предмети на желба во нивното стварно присуство, непретставувани, непосредувани, буквално украдени и присвоени? Америка најмногу сака... да ја одјебе работата, откачи сопружникот, да се дрогира (затоа што само дрогите прават да се чувствуваш онолку добро колку што изгледаат луѓето на ТВ рекламите), да има секс со стасана малолетничка, содомија, провалување, проклето да. Кои непосредувани задоволства <strong>не</strong> се нелегални? Денес дури & скарите на отворено ги нарушуваат уредбите за чад. Наједноставните уживања нè наведуваат против некој закон; на крај задоволството станува премногу стресно – просење, & останува единствено телевизијата – и задоволството на одмазда, несебичното предавство, болната возбуда на озборувањето. Америка не може да го добие она што најмногу го сака, наместо тоа го има <em>America’s Most Wanted</em>. Нација на школски подлизурковци што се улизуваат на елитата од школски насилници.

Се разбира, програмата сè уште страда од неколку багови со чудна природа: на пример, драматизираните сегменти се одредени според кинематско вистинит стил од страна на <em>актерите</em>: некои гледачи се толку глупави што веруваат дека гледаат снимки од вистински злосторства. Оттука, актерите се постојано малтретирани & дури апсени, заедно со (или наместо) вистинските криминалци чиишто фотографии се покажуваат после секој документоид. Колку привлечно, а? Никој навистина не доживува ништо – сите се редуцирани на статус на духови – медиумски слики се појавуваат & испловуваат далеку од секаков контакт со вистинскиот секојдневен живот – секс по телефон – кибер секс. Крајната трансцедентност на телото: кибергносис.

Медиумските цајкани, како & телевангелистичките претходници, нè подготвуваат за адвентот (пристигнувањето), последното доаѓање на Воодушевувањето од полициската држава: „Војните“ против сексот & дрогата: тотална контрола целосно исцедена од секаква содржина; мапа без координати во кој било познат простор; далеку над обичниот Спектакл; чиста екстаза („стоење надвор од телото“); непристоен симулакрум; бесмислени насилни напади насочени кон последниот принцип на владеењето. Слика на земја проголтана од слики на себеомраза, војна меѓу шизоидните половини на поделената личност. Супер егото vs. Ид детето, за титулата во тешка категорија на напуштениот пејзаж, изгорен, загаден, празен, очаен, нестварен. Токму како што мистеријата на убиството е вежбање садизам, така и цајканската фикција секогаш вклучува контемплација на <em>контрола</em>. Сликата на инспекторот или детективот ја одредува сликата на „нашиот“ недостаток од автономна супстанца, нашата транспарентност пред вкочанетиот поглед на авторитетот. Наша перверзност, наша беспомошност. Без оглед дали ги замислуваме како „добри“ или „лоши“, нашите опсесивни повикувања на еидолоните на Цајканите го откриваат степенот до кој ние сме го прифатиле маникејскиот светоглед што тие го симболизираат. Милиони ситни цајкани се ројат насекаде, како клиподи, гладни духови налик ларви – тие го исполнуваат екранот, како во Китоновите славни проекции со две ролни, преплавувајќи го предниот план, Антарктик каде што ништо не се движи освен хорди злобни сини пингвини.

Предлагаме езотерично херменевтичко толкување на надреалистичкиот слоган „<em>Mort aux vaches!</em>“. Го прифаќаме не како упатување кон смртта на индивидуалните цајкани („крави“ во жаргонот на времето) – обична левичарска одмаздничка фантазија – беден обратнонасочен садизам – туку кон смртта на <em>сликата</em> на <em>џандарот</em>, внатрешната Контрола & нејзините илјадници рефлексии во Неместото Место на медиумите – „сивата соба“ како што Бароуз го нарекува тоа. Себецензорство, страв од сопствените желби, „совеста“ како интериоризиран глас на консензусот – авторитетот. Убиството на овие „безбедносни сили“ навистина би ослободило поплави од нагонска енергија, но не насилното безглаво трчање предвидувано од теоријата на Law ’n’ Order.

Ничеанското „себенадминување“ го обезбедува принципот на организација на слободниот дух (исто како & за анархистичкото општество, барем теоретски). Во личноста на полициската држава, нагонската енергија е преградена & свртена кон себезадушување; секоја закана по Контролата резултира со напади на насилство. Во личноста на слободниот дух, енергијата тече непопречена, а оттаму & турбулентно но нежно – нејзиниот хаос го пронаоѓа нејзиниот чудесен привлекувач, овозможувајќи го појавувањето на нови поредоци.

Во оваа смисла ние повикуваме на бојкот на сликата на Цајканот & мораториум на неговото произведување во уметноста. Во оваа смисла...

<strong>MORT AUX VACHES!</strong>

* Привремено автономна зона

<quote>

„...овој пат меѓутоа се враќам како победоносниот Дионис кој ќе го претвори светот во празник... Немам многу време...“

</quote>

<right>

<em>- Ниче (во неговото последно „лудо“ писмо до Косима Вагнер)</em>

</right>

** Пиратски утопии

Морските скитници и пирати од 18 век создале „информациска мрежа“ која се простирала низ целата земјина топка: иако примитивна и првенствено посветена на суровиот и безмилосен бизнис, таа функционирала восхитувачки. Раштркани низ мрежата постоеле острови, зафрлени скривалишта каде што бродовите можеле да бидат снабдени со вода и храна и каде што пленот се заменувал за разни потребштини и скапоцености. Некои од овие острови поддржувале „осмислени заедници“, цели миниопштества кои свесно живееле надвор од законот и кои биле решени како такви да се одржат, дури и ако тоа било за краток но среќен и забавен период.

Пред неколку години разгледав многу спореден материјал за пиратството надевајќи се дека ќе пронајдам студија за овие енклави - но се чини дека ниту еден историчар не ги сметал доволно вредни за истражување. (Вилијам Бароуз ја има споменато темата, исто како и покојниот британски анархист Лари Лоу - но не е извршено никакво систематско истражување.) Се навратив на примарни извори и конструирав сопствена теорија, од која некои аспекти ќе бидат разгледани и во овој есеј. Овие населби ги нареков „Пиратски утопии“.

Неодамна Брус Стерлинг, еден од водечките представници на киберпанк научната фантастика, објави романса за блиската иднина, базирана на претпоставката дека распаѓањето на политичките системи ќе доведе до децентрализирана пролиферација на експерименти во живеењето: џиновски корпорации водени од работници, независни енклави посветени на „пиратство на податоци“ (data piracy), Зелени-Социјал-Демократски енклави, енклави на нулто работно време, ослободени анархистички зони, итн. Информациската економија којашто ја поддржува оваа разновидност е наречена Мрежа (Net); енклавите (и насловот на книгата) е Острови во мрежата (<em>Islands in the Net)</em>.

Средновековните Асасини основале „Држава“ составена од мрежа на зафрлени планински долини и замоци, раздалечени илјадници километри, стратешки неранливи на инвазија, поврзани со информациски ток на тајни агенти, во војна со сите влади и посветени единствено на знаењето. Современата технологија, достигнувајќи го врвот во шпионските сателите, го прави овој вид на <em>автономија</em> романтичен сон. Нема повеќе пиратски острови! Истата технологија во иднина - ослободена од сета политичка контрола - би можела да направи возможен цел свет од <em>автономни зони</em>. Но засега, концептот јасно останува научна фантастика - чиста шпекулација.

Дали ние кои живееме во денешнината сме осудени никогаш да не искусиме автономија, никогаш, ниту за момент да не застанеме на парче земја каде што владее слобода? Дали сме сведени само на носталгија за минатото или носталгија за иднината? Мораме ли да чекаме целиот свет да биде ослободен од политичка контрола пред барем еден од нас да тврди дека ја искусил слободата? Логиката и емоциите се обединети во неодобрувањето на таквата претпоставка. Разумот вели дека човек не може да се бори за нешто што не го знае; а пак срцето се побунува на толку суровиот универзум кој напаѓа со толкави неправди врз нашата генерација, а да не зборуваме за човештвото.

Да кажеш „Јас никогаш нема да бидам слободен сè додека сите луѓе (или сите сетилни суштества) не бидат слободни“ напросто е затворање во еден вид на нирвана-ступор, откажување од нашата човечност, дефинирање на себеси како губитници.

Верувам дека со екстраполирање од минати и идни приказни за „острови во мрежата“ можеме да собереме докази кои ќе сугерираат дека одреден вид на „слободни енклави“ не само што е можен во наше време, туку и дека постои. Сите мои истражувања и шпекулации се кристализираа околу концептот на <strong>Привремено автономна зона - ПАЗ</strong> (Temporary Autonomous Zone - TAZ). И покрај синтетизирачката сила на моето сопствено мислење, сепак немам намера ПАЗ да биде сфатена како нешто повеќе од <em>есеј</em> („обид“), сугестија, речиси поетска фантазија. И покрај повремениот горделив и гласен ентузијазам во мојот израз, јас не се трудам да создадам политичка догма. Всушност, јас намерно се воздржав од дефинирање на ПАЗ - кружам околу темата, испалувајќи светлосни сигнали коишто водат до целта на истражувањето. На крајот ПАЗ е речиси самообјаснувачка. Доколку фразата стане актуелна и општо прифатена, би можела да се разбере без потешкотии... да се разбере на дело.

** Очекувајќи ја револуцијата

Како тоа „светот превртен наопаку“ секогаш успева да се <em>исправи</em>[[#_ftn8][<em><strong>[8]</strong></em>]]? Како тоа секоја револуција ја следи реакција, како сезони во Пеколот?

<em>Востание</em> или латинската форма <em>инсурекција</em>, се зборови употребувани од историчарите за означување на <em>неуспешните</em> револуции - движења кои не ги оствариле очекуваните форми, консензусот - одобрената траекторија: револуција, реакција, предавство, основањето на посилна и поугнетувачка Држава - вртењето на тркалото, враќањето на историјата повторно и повторно до највисоките форми: чизма врз лицето на човештвото засекогаш.

Неуспевајќи да ја прати оваа форма, <em>во-станието</em> (up-rising) сугерира на можноста за движење надвор и отаде Хегеловата спирала на „прогресот“, која потајно не е ништо повеќе од магичен круг. <em>Surgo</em> - побунување, надоаѓање. <em>Insurgo</em> - подигање, издигнување на самиот себе. Дејствување кое смета само на сопствените сили. Збогум на бедната пародија на кругот на кармата, историската револуционерна јаловост. Слоганот „Револуција!“ од tocsin (ѕвонче за узбуна) мутираше во toxin (отров), псевдогностичка верска замка, кошмар каде што без разлика колку се бориме никогаш не успеваме да му побегнеме на тој зол Еон, на тој инкубус Држава, една Држава по друга, секој „рај“ управуван од уште еден зол ангел.

Доколку Историјата <strong>е</strong> „Време“, како што тврди дека е, тогаш бунтот е момент кој отскокнува од и е надвор од Времето, го прекршува „законот“ на Историјата. Доколку Државата <strong>е</strong> Историја, како што тврди дека е, тогаш востанието е забранетиот момент, непростивото одрекување на дијалектиката - затресувајќи ги спротивностите и излегувајќи од зачадената дупка, маневар на шаманот кон универзумот изведен под „невозможен агол“ . Историјата вели дека Револуцијата постигнува „постојаност“, или барем траење, додека бунтот/востанието е „привремен“. Во оваа смисла бунтувањето е налик на „возвишено искуство“ како спротивставеност на стандардот на „вообичаената“ свест и искуство. Како и фестивалите, бунтовите/востанијата не можат да се случуваат секој ден - инаку и не би биле „невообичаени“. Но таквите моменти на интензитет и даваат форма и смисла на севкупноста на животот. Шаманот се враќа - можеш да останеш на покривот засекогаш - но работите се променети, се случија смени и интеграции - направена е <em>разлика</em>.

Ќе тврдите дека ова е застапување на очајот. Што е со анархистичкиот сон, со државата без држава, Комуната, со <em>трајната</em> автономна зона, со слободното општество, со слободната <em>култура</em>? Зарем ќе ја напуштиме оваа надеж во замена за некаков егзистенцијалистички <em>acte gratuit</em>? Поентата не е во тоа да се смени свеста туку да се смени светот.

Го прифаќам ова како искрена и отворена критика. Но сепак ќе наведам две забелешки; прво, <em>револуцијата</em> сè уште не успеала да го оствари овој сон. Визијата се раѓа во моментот на востанието - но штом „Револуцијата“ ќе триумфира и државата се врати, сонот и идеалот се <em>веќе</em> предадени. Не сум ја напуштил надежта ниту исчекувањето на промена - но немам верба во зборот <em>Револуција</em>. Второ, дури и ако го замениме револуционерниот пристап со концептот на <em>востание кое се раѓа спонтано во анархистичката култура</em>, нашата сопствена специфична историска ситуација не е поволна за еден таков опширен потфат. Денес од фронталниот судир со државата, мегакорпорацијата на информацијата, царството на Спектаклот и Симулацијата, не би произлегло апсолутно ништо освен бесполезно страдање. Нејзините пушки се вперени во нас, додека нашиот оскуден арсенал не пронаоѓа ништо во што би целел освен една хистерија, еден ригиден вакуум, еден Демон способен да ја изгасне секоја искра во електроплазмата на информации, во едно општество на капитулација во кое доминира ликот на Цајканот и заносното око на ТВ екранот.

Накратко, не сакаме да ја наметнеме ПАЗ како ексклузивна цел на самата себе, заменувајќи ги сите останати облици на организирање, тактики и цели. Ја препорачуваме затоа што може да го обезбеди квалитетот кој е споредлив со оној на востанието без нужно да доведе до насилство и страдање. ПАЗ е како востание кое не доаѓа во директен судир со државата, герилска операција која ослободува едно подрачје (на територија, време, имагинација), а потоа се губи за повторно да се појави на некое друго место, во некое друго време, <em>пред</em> Државата да успее да ја уништи. Бидејќи Државата примарно е повеќе преокупирана со Симулацијата отколку со материјата, ПАЗ може да ги „окупира“ овие подрачја, тајно и незаконски, и да продолжи со своите празнични цели и намери подолго време во релативен мир. Можеби некои мали ПАЗ потраеле и цели животи бидејќи поминале незабележани, како хилбили[9] енклавите - бидејќи никогаш не се вкрстиле со Спектаклот, никогаш не се појавиле надвор од оној реален живот кој е невидлив за агентите на Симулацијата.

Вавилон своите апстракции ги сфаќа како реалност; токму <em>внатре</em> овие рамки на грешки ПАЗ може да ја започне својата егзистенција. Започнувањето на ПАЗ може да вклучува и тактики на насилство и одбрана, но нејзината најсилна страна лежи во нејзината невидливост - Државата не може да ја препознае бидејќи Историјата нема дефиниција за неа. Штом ПАЗ е именувана (претставена, посредувана), таа мора да исчезне, <em>ќе</em> исчезне оставајќи зад себе празна мешунка, само за повторно да изникне на некое друго место, повторно невидлива бидејќи е необјаснива во поимите на Спектаклот. Затоа ПАЗ е совршена тактика во ера во која Државата е сеприсутна и семоќна, иако истовремено е полна со пукнатини и празнини. А бидејќи ПАЗ е микрокосмосот на оној „анархистички сон“ за слободна култура, јас не можам да се сетам на подобра тактика за остварување на целта истовремено искусувајќи некои од нејзините благодети овде и сега.

Сè на сè, реализмот не само што бара да се откажеме од <em>чекање</em> на „Револуцијата“ туку исто така бара и да престанеме да ја <em>посакуваме</em>. „Востание“, да - што е можно почесто, и дури под ризик на насилство. <em>Грчот</em> на Симулираната Држава ќе биде „спектакуларен“, но во мнозинството случаи најдобрата и најрадикална тактика ќе биде одбивањето на вмешување во спектакуларното насилство, <em>повлекување</em> од подрачјето на симулацијата, исчезнување.

ПАЗ е камп на герилски онтолози: удри и бегај. Одржување на целото племе во движење, дури и ако се работи само за податоци во Мрежата (Web). ПАЗ мора да биде способна за одбрана; но исто како и „нападот“, и „одбраната“ би требало, ако е можно, да го избегне насилството на Државата, кое повеќе не е <em>разбирливо</em> насилство. Нападот е насочен кон структурите на контрола, главно кон идеите; одбраната е „невидливоста“, <em>боречка вештина</em>, „неранливост“. „Номадската воена машина“ освојува без да биде забележана и продолжува понатаму пред мапата да се дополни со нови податоци. Што се однесува до иднината - единствено оној што е автономен може да планира автономност, да ја организира, да ја создава. Делување кое смета само на своите сили. Првиот чекор е во некоја смисла сличен на <em>сатори</em> реализацијата, дека ПАЗ започнува со едноставен чин на реализација.

(Забелешка: Погледни го додатокот В, цитатот од Ренцо Новаторе)

** Психотопологија на секојдневниот живот

Концептот на ПАЗ најпрвин се раѓа од критиката на Револуцијата и почитувањето на Востанието. Првото го етикетира второто како неуспех; но за нас <em>востанието</em> претставува далеку поинтересна можност, посматрано преку критериумот на психологијата на ослободувањето, отколку сите „успешни“ буржоаски, комунистички, фашистички и други револуции.

Втората создавателна сила која стои зад ПАЗ, изникнува од историскиот развој кој јас го нарекувам „затворање на мапата“. Последниот дел од Земјата кој не бил во сопственост на ниту една национална држава проголтан е 1899. Ова е првиот век без <em>terra incognita</em>, без граница. Националноста е највисокиот принцип на светското владеење - ниту едно делче од камењата во Јужните мориња не може да остане слободно, ниту една далечна долина, дури ниту Месечината и планетите. Ова е апотеоза на „територијалниот гангстеризам“. Ниту еден квадратен сантиметар од Земјата не е оставен без даноци и неконтролиран... во теорија.

„Мапата“ е апстрактна политичка мрежа, џиновска измама наметната од страна на „експертската“ Држава, додека за повеќето од нас мапата повеќе не е “Остров на желката” туку „САД“. Но сепак, бидејќи мапата е апстракција таа не може да ја покрие земјата со точност од 1:1. Во исклучителната сложеност на модерната географија мапата може да гледа единствено димензионални мрежи. Скриените бескраи помеѓу наборите на мапата му бегаат на мерачот. Мапата не е точна; мапата <em>не може</em> да биде точна.

На тој начин Револуцијата е затворена, а востанието е отворено. Засега ја концетрираме нашата сила кон привремените „засилувања на напнатоста“, избегнувајќи ги сите заплеткувања со „трајни решенија“.

И мапата е затворена, но автономната зона е отворена. Метафорички се развива внатре димензиите кои се невидливи за картографијата на Контролата. И овде би морале да го воведеме концептот на психотопологија (и топографија) како алтернативни „науки“ спротивни на онаа наука на идеолошки утврдувања и изработување на државни карти и „психички империјализам“. Единствено психотопографијата може да нацрта мапи со точност 1:1, бидејќи единствено човечкиот ум има доволно капацитет да ја отслика стварноста. Но мапа со размер од 1:1 не може да ја „контролира“ сопствената територија бидејќи е реално идентична со неа. Може да биде употребена само за да <em>сугерира</em>, во смисла да се насочи кон одредени карактеристики. Ние бараме „простори“ (географски, социјални, културни, имагинарни) кои имаат потенцијал да се развијат во автономни зони - и бараме време во кое тие простори се релативно отворени, било заради немарност на Државата или пак некако избегнале да бидат забележани од творците на мапите или пак заради некоја друга причина. Психотопологијата е уметност на <em>рабдомантија</em> за потенцијални ПАЗ.

Сепак, затворањето на Револуциите и мапите се само оние негативни извори на ПАЗ; останува многу да се каже за нејзините позитивни инспирации. Реакцијата сама по себе не може да ја обезбеди потребната енергија за „манифестирање“ на ПАЗ. Востанието мора исто така да биде <em>за</em> нешто.

1. Најпрвин, можеме да зборуваме за природна антропологија на ПАЗ. Нуклеусното семејство е основната единица на еднодушното општество, но не и на ПАЗ. („Семејства! - колку ги мразам! Скржавци на љубовта!“ - А. Жид.) Нуклеусното семејство, со својот приврзок „ојдиповите несреќи“, се чини дека е неолитски изум, одговор на „земјоделската револуција“ со својата наметната скудност и својата наметната хиерархија. Палеолитскиот модел е попримален и порадикален: <em>дружината</em>. Типичната собирачко-ловечка номадска или полуномадска дружина е составена од педесетина луѓе. Во поголемите племенски општества организацијата на дружината ја вршат кланови внатре племето, или пак заедници како тајни друштва, ловечки или воени друштва, родови друштва, „детски републики“, итн. Доколку нуклеусното семејство е производ на скудноста (и доведува до скржавост), дружината е производ на изобилството - и доведува до бујност и раскошност. Семејството е <em>затворено</em>, од генетиката, од машкото <em>поседување</em> на жените и децата, од тоталитетот на хиерархијата на агрикултурното-индустриско општество. Дружината е <em>отворена</em> - се разбира не за секого, туку за групата на афинитет, за покренувачите заколнати на обврската за љубов. Дружината не е дел од поголема хиерархија, таа е повеќе дел од хоризонтален модел на обичаи, проширено родбинство, договор и здружување, духовни афинитети, итн. (Американските индијански општества одредени аспекти од оваа структура ги имаат зачувано дури и денес).

Во нашето сопствено постспектакуларно општество на Симулација многу сили работат - во голема мера невидливо - на отстранување на нуклеусното семејство и враќање на дружината. Разложувањето и рушењето на одредени структури на Работата одекнуваат во разнишаната „стабилност“ на единечното семејство и единечниот дом. Некогашната „дружина“ сега вклучува пријатели, бивши сопружници и љубовници, луѓе запознаени на различни работни места и разни собири, групи на афинитет, мрежи со посебен интерес, поштенски мрежи, итн. Нуклеусното семејство очигледно постанува сè повеќе и повеќе <em>замка</em>, културно тонење, невротична тајна имплозија на поделени атоми - а очигледната контрастратегија се појавува спонтано во речиси несвесното реоткривање на повеќе архаичните, а сепак повеќе постиндустриски можности на дружината.

2. ПАЗ како <em>фестивал</em>. Стивен Перл Ендрјуз (Stephen Pearl Andrews) еднаш ја предложи, како претстава за анархистичкото општество, вечерната забава (<em>dinner party</em>), во која сите структури на авторитет  исчезнуваат во веселото дружење и славење (погледни додаток В). Овде исто така може да се повикаме на Фурие и неговиот концепт на чувствата како основа за постанување социјален – „touch-rut“ и „гастрозофија“, и неговата херојска песна за запоставените импликации на мирисот и вкусот. Античките концепти на славење и сатурналија потекнуваат од интуицијата дека одредени настани се наоѓаат надвор од просторот на „профаното време“, мерниот инструмент на Државата и Историјата. Овие празници буквално окупираа пукнатини во календарот - <em>престапни интервали</em>. Сè до Средниот век, скоро третина од годината била оддадена на празници. Можеби бунтувањата против реформата на календарот имале помалку врска со изгубените „единаесет денови“ отколку со чувството дека царската наука кова завера за затворање на овие пукнатини во календарот каде што човечката слобода акумулирала – coup d’etat, пресликување на годината, запирање на самото време, претворајќи го органскиот космос во механички универзум. Смртта на фестивалот.

Учесниците во востанието постојано ги забележуваат неговите празнични аспекти, дури и среде вооружени судири, опасности и ризици. Бунтот е налик сатурналија која се ослободила (или била принудена да исчезне) од нејзиниот вметнат интервал и која е сега слободна да изникне каде било и кога било. Ослободена од време и простор, таа сепак поседува чувство за созревањето на настаните и афинитет за <em>genius loci</em>; науката за психотопологија индицира „струења на енергии“ и „точки на моќ“ (да позајмиме окултистички метафори) кои го локализираат ПАЗ просторот - привремено, или барем помагаат да го дефинира својот однос кон моментот и поприштето.

Медиумите нè покануваат да „дојдеме да ги прославиме миговите на нашиот живот” со вештачката и лажна унификација на стоките за широка потрошувачка и спектаклот, славниот <em>ненастан</em> на чисто официјално застапување. Како одговор на оваа безобразност го имаме, на една страна, спектарот на <em>одбивање</em> (забележан од страна на ситуационистите, Џон Зерзан, Боб Блек <em>и други</em>.) - а на другата страна, појавувањето на <em>фестивалска/празнична</em> култура отстранета и дури скриена од оние кои би сакале да бидат менаџери на нашето слободно време. „Бори се за правото на забава“ всушност не е пародија на радикалната борба туку нова манифестација на истата, соодветна на времето кое нуди телевизори и телефони како начини на „дофаќање и допирање“ други човечки суштества, начини да се „Биде таму!“.

Перл Ендрјуз беше во право: вечерната забава веќе е „семето на новото општество кое се обликува внатре лушпата на старото“ (Преамбула на IWW[10]). „Племенските собири“ во стилот на шеесетите, шумските енклави на екосаботерите, идиличниот Белтан[11] на нео-паганите, анархистичките конференции, gay faery друштвата... Харлемските забави од дваесетите, ноќните клубови, гозби, старите слободарски пикници - би требало да сфатиме дека сите овие се на еден начин веќе „ослободени зони“, или барем потенцијални ПАЗ. Дали се отворени само за неколку пријатели, како вечера, или пак за илјадници славеници, како Be-In, забавата е секогаш отворена бидејќи не е „нарачана“; може да биде планирана, но единствено ако не се случи може да се каже дека <em>„пропаднала“</em>. Елементот на спонтаноста е основен.

Суштина на забавата: лице в лице, група луѓе ги усмерува своите сопствени сили кон реализација на заемните желби, дали тоа е јадење и веселење, танцување, разговарање, уметностите на животот; можеби дури и еротско задоволство, или пак заедничкото создавање на уметничко дело, или доживувањето на вистинскиот занес на радост - накратко, „обединување на егоистите“ (како што Штирнер тоа го кажа) во наједноставниот облик - или поинаку, со зборови на Кропоткин, основен биолошки поттик кон „заемна помош“. (Овде исто така треба да го споменеме и Батиј со неговата „економија на ексцес“ и неговата теорија за потлач[12] културата.)

3. Битно во обликувањето на реалноста на ПАЗ е концептот на <em>психичкиот номадизам</em> (или како што ние во шала го нарекуваме, „космополитизам без корени“).  Некои аспекти од овој феномен ги дискутираа Делез и Гатари во “Nomadology and War Machine”, Лиотар во <em>Driftworks</em> и разни автори во изданието “Oasis” на Semiotexte(e). Го употребуваме овде терминот „психички номадизам“ наместо „урбан номадизам“, „номадологија“ итн., едноставно за да ги собереме сите тие концепти во еден единствен флексибилен комплекс кој би требало да биде изучуван заради пристигнувањето - во - постоењето на ПАЗ. „Смртта на Бог“, на одреден начин и децентрализација на целокупниот „Европски“ проект, отвори мултиперспективна, постидеолошка визија на светот способна да се движи „раскоренета“ од филизофијата на племенскиот мит, од природната наука на таоизмот - способна за прв пат да го види предметот од разни страни, поглед на друг свет кој е целосно поинаков.

Но, таквата визија е постигната по цена на живеење во време каде што брзината и „фетишизмот на стоката“ создале тиранско лажно културно обединување кое настојува да ја отстрани секоја културна разновидност и индивидуалност, на тој начин што „едно место вреди колку и друго“. Ваквиот парадокс создава „цигани“, психички патници водени од желбата или љубопитноста, скитници со малку лојалност (всушност нелојални спрема „Европскиот проект“ кој ја загубил сета своја виталност и шарм), неврзани за какво било посебно време или место, во потрага по разновидност и авантура... Ваквиот опис ги опфаќа не само x-класите на уметници и интелектуалци, туку исто така и емигрантските работници, бегалците, „бездомниците“, туристите, културата на камперите и мобилните куќи - како и луѓето кои патуваат via Мрежата (Net), а кои можеби никогаш не ги напуштаат своите соби (или оние како Торо кои „многу пропатувале низ Конкорд“); на крај ги вклучува „сите“, сите нас кои живееме преку нашите автомобили, нашите одмори, нашите телевизори, книги, филмови, телефони, промени на работата, промени на „стилот на живеење“, религии, диети, итн., итн.

Психичкиот номадизам како <em>тактика</em>, она што Делез и Гатари метафорично го нарекуваат „воена машина“, го поместува парадоксот од пасивна во активна, а можеби дури и во „насилна“ состојба. Последните агонии на посмртната постела на „Бог“ долго време се појавуваа - во облик на капитализам, фашизам и комунизам на пр. - така што има уште многу „креативни деструкции“ што ќе ги изведат пост-Бакунин-пост-Ниче командосите или <em>апачите</em> (буквално „непријатели“) на стариот Консензус. Овие номади ја практикуваат <em>пљачката</em>, тие се гусари, тие се вируси; тие имаат и потреба и желба за ПАЗ, кампови на црни шатори под ѕвездите на пустината, меѓузони, скриени и утврдени оази долж тајните карвански патишта, „ослободени“ делови од џунгли и рамници, забранети подрачја, сиви економии и underground базари.

Овие номади ги обележуваат своите патишта со чудни ѕвезди кои можат да бидат светлечки групи на податоци во киберпросторот или можеби халуцинации. Постави мапа на територии; над неа постави мапа на политички промени; над тоа мапа на Мрежата (Net), особено на против-Мрежата со давање нагласок на тајните протоци на информации и логистика - и конечно, над тоа, 1:1 мапа на креативната имагинација, естетика и вредности. Таквиот резултат оживува, анимиран од неочекуваните виори и ненадејните зголемувања на енергија, светлосни коагулации, тајни тунели, изненадувања.

** Мрежата (Net) и Пајажината (Web)

Следниот фактор кој допринесува кон ПАЗ е толку обемен и повеќезначен што е потребно цело едно поглавје за него.

Зборувавме за <em>Мрежата</em> (Net), којашто може да се дефинира као тоталитет на сите информации и комуникациски трансфер. Некои од овие трансфери се привилегирани и ограничени само на одредени елити, што на Мрежата (Net) и дава еден хиерархиски изглед. Други пак трансакции се отворени за сите - со што Мрежата има исто така и хоризонтален нехиерархиски изглед. Воените и разузнавачките податоци се ограничени, исто како и банкарските и платежните информации и на нив сличните. Но во поголемиот број случаи телефонот, поштенскиот систем, јавните бази на податоци, итн., се достапни за секого. На тој начин <em>внатре Мрежата</em> (Net) почна да изникнува сенлив вид на <em>против-Мрежа</em> (Net), која ние ќе ја нарекуваме <em>Web</em> (како Net да е рибарска мрежа, а Web пајакова мрежа-пајажина испреплетена меѓу пукнатините и разбиените делови на Мрежата)[13]. Општо земено терминот <em>Пајажина</em> ќе го користиме за означување на алтернативната хоризонтална отворена структура на информациска размена, нехиерархиската мрежа, а терминот <em>против-Мрежа</em> ќе го зачуваме за укажување на тајната, илегална и бунтовничка употреба на Пајажината, вклучувајќи го и сегашното пиратство на податоци и останатите форми на самоисцедување на Мрежата. Мрежата, Пајажината, и против-Мрежата се сите дел од истиот комплексен модел - се замачкуваат едни со други на безброј места. Термините не се замислени да дефинираат подрачја туку да сугерираат тенденции.

(Дигресија: пред да ја осудите Пајажината или против-Мрежата за нивниот „паразитизам“, кој никогаш не може да биде вистинска револуционерна сила, запрашајте се себеси од што се состои „производството“ во Време на Симулација. Што е „производствена класа“? Можеби ќе бидете приморани да признаете дека овие термини го загубиле своето значење. Во секој случај, одговорите на таквите прашања се толку комплексни што ПАЗ се стреми сите заедно да ги игнорира и едноставно го одбира она што може да го <em>искористи</em>. „Културата е нашата Природа“ - а ние сме крадливите дрдорковци, или ловците-собирачи на светот на Comm Tech.)

Сегашните облици на неофицијалната Пајажина се, мора да се признае, сè уште по малку примитивни: маргиналните мрежи на фанзини, BBS мрежите, пиратираниот софтвер, хакерството, телефонското лудачење, некои влијанија во печатот и радиото, скоро никакви во останатите големи медиуми - нема ТВ станици, нема сателити, нема фибер оптика, кабли, итн., итн. Сепак самата Мрежа претставува модел на менливи/еволутивни односи помеѓу субјектите („корисниците“) и објектите („податоците“). Природата на овие односи е детално истражена, од Меклуан до Вирилио. Ќе бидат потребни страници и страници да се „докаже“ она што досега „сите го знаат“. Наместо повторно изнесување на сето тоа, јас сум заинтересиран за прашањето како сите овие еволутивни односи предлагаат начини за имплементација на ПАЗ.

ПАЗ има привремена но вистинита локација во времето и привремена но вистинита локација во просторот. Но јасно е дека таа исто така мора да има и „локација“ <em>во Пајажината</em>, а оваа локација е од поинаков вид, не вистинита туку виртуелна, не непосредна туку истовремена. Пајажината не само што обезбедува логистичка поддршка за ПАЗ, таа исто така помага таа да оживее; грубо зборувајќи, може да се каже дека ПАЗ „постои“ во информативниот простор исто како и во „реалниот свет“. Пајажината може да кондензира многу време, како податоци, во бесконечно мал „простор“. Забележавме дека ПАЗ, бидејќи е привремена, нужно мора да има недостаток од некои предности на слободата која искусува <em>траење</em> и повеќе или помалку фиксирано поприште. Но Пајажината може да обезбеди еден вид на замена за некои траења и попришта - може да ја <em>информира</em> ПАЗ, од нејзиното зачнување, со огромни количини на кондензирано време и простор кои се „иститлувани“ како податоци.

Во овој еволутивен момент на Пајажината, а земајќи ги предвид нашите барања за сетилното и „лице в лице“, мораме да ја сметаме Пајажината како систем за поддршка, способен да пренесува информации од една ПАЗ до друга, способен да ја брани ПАЗ, претворајќи ја во „невидлива“ или покажувајќи ги забите, согласно она што ситуацијата го бара. Но и повеќе од тоа: доколку ПАЗ е номадски камп, тогаш Пајажината помага во снабдувањето со епови, песни, генеологија и легенди на племето; таа ги обезбедува тајните карвански патишта и напаѓачките патчиња кои го надополнуваат течението на племенската економија; таа дури ги <em>содржи</em> и некои од многуте патишта што тие ќе ги следат, некои од многуте соништа што тие ќе ги искусат како знаци и претсказанија.

Пајажината за својот опстанок не зависи од ниту една компјутерска технологија. Усниот збор, поштата, маргиналната мрежа на фанзини, телефонски мрежи, и на нив сличните се веќе доволни да конструираат информациско вмрежување. Суштината и клучот не се во брендот или нивото на користената технологија, туку во отвореноста и хоризонталноста на структурата. Од друга страна, пак, целиот концепт на Мрежата <em>имплицира</em> користење на компјутери. Во SF имагинацијата Мрежата е насочена кон состојбата на Киберпростор (како во <em>Трон</em> или <em>Неуромансер</em>) и психотелепатијата на „виртуелната реалност“. Како фан на Киберпанкот не можам да одолеам на предвидувањето и замислувањето на тоа како „хакирањето на реалноста“ игра главна улога во создавањето на ПАЗ. Како Гибсон и Стерлинг и јас сметам дека официјалната Мрежа никогаш нема да успее да ја уништи Пајажината или против-Мрежата - дека пиратството на податоци, недозволената трансмисија и слободниот проток на информации никогаш не можат да бидат замрзнати. (Всушност, како што јас го разбирам тоа, теоријата на хаосот <em>предвидува</em> дека ниту еден  универзален систем на Контрола не е возможен).

Сепак, оставајќи ги на страна сите шпекулации околу иднината, мораме да се соочиме со многу сериозното прашање кое се однесува на Пајажината и технологијата која таа ја подразбира. ПАЗ над сè посакува да избегне <em>посредување</em>, да го искуси своето постоење како <em>непосредно</em>. Самата суштина на односот е „гради в гради“ како што вели муслиманскиот мистик, или лице в лице. Но, <strong>но</strong>: самата суштина на Пајажината е медијација, посредуваност. Овде машините се нашите амбасадори - месото (flesh) е ирелевантно освен како <em>терминал</em>, со сите злокобни конотации на терминот.

ПАЗ можеби најдобро ќе го најде својот простор доколку ја обвие својата глава околу двете наизглед спротивставени ставови кон високата технологија и нејзината апотеоза Мрежата: (1) она што можеме да го наречеме Fifth Estate/Нео-палеолитска Постситу Ултразелена позиција, која се изградува себеси врз лудички аргументи против посредувањето и против Мрежата; и (2) Киберпанк утопистите, футурослободарите, хакерите на реалноста и нивните сојузници кои Мрежата ја гледаат како чекор понапред во еволуцијата, и кои сметаат дека сите лоши ефекти од посредувањето можат да се надминат - барем тогаш кога ќе ги ослободиме средствата за производство.

ПАЗ се сложува со хакерите бидејќи сака да стапи во живот - делумно - преку Мрежата, дури и преку медијација на Мрежата. Но исто така се сложува и со Зелените бидејќи ја задржува силната свест за себе како <em>тело</em> и чувствува одбивност единствено кон КиберГносис, обид да се трансцендира телото преку моментност и симулација. ПАЗ настојува Tech/anti-Tech дихотомијата да ја смета за погрешна, како и повеќето дихотомии, во кои наизглед постоечките спротивности се покажуваат како фалсификати или дури халуцинации предизвикани од семантиката. Ова е начин да се каже дека ПАЗ сака да живее во <em>овој</em> свет, а не во идејата за друг свет, некој визионерски роден од лажната (<em>all</em> green ИЛИ <em>all</em> metal) унификација којашто може да биде само more pie in the sky by-&-by (или како што вели Алиса: „Слатко вчера, слатко утре, но никогаш слатко денес“).

ПАЗ е „утописка“ во смисла дека претпоставува <em>интензивирање</em> на секојдневниот живот, или како што надреалистите би можеле да кажат, пенетрација на Чудесното во животот. Но не може да биде утописка во вистинското значење на зборот, <em>никаде</em>, местото Ниедно место. <em>ПАЗ е некаде</em>. Се наоѓа на крстопатот на многу сили, како некоја паганска моќ - точка на спојување на краевите на мистериозни ливади, видливи за вештите луѓе, на навидум неповрзани делови од теренот, пејзажот, воздушните струења, животните. Но овој пат краевите не се врежани во времето и просторот. Некои од нив постојат само „внатре“ Мрежата, иако понекогаш се вкрстуваат со вистинските времиња и простори. Можеби некои од краевите се „невообичаени“ во смисла дека не постои ниту една конвенција за нивно квантифицирање. Овие краеви би можеле да бидат подобро проучени во рамки на науката за хаосот отколку во социологијата, статистиката, економијата, итн. Моделите на силите кои ја создаваат ПАЗ имаат нешто заедничко со тие хаотични „Чудесни привлекувачи“ кои постојат, така да се каже, <em>помеѓу</em> димензиите.

ПАЗ според самата своја природа ги зграпчува сите можни средства за да се оствари себеси - таа ќе оживее, сеедно дали во пештера или во L-5 Space City - но пред сè таа ќе живее, сега, или најбрзо што може, во колку било сомнителен или трошен облик, спонтано, без обѕир кон идеологија или дури антиидеологија. Таа ќе го користи компјутерот затоа што компјутерот постои, но исто така ќе користи и моќи кои се целосно неповрзани со алиенацијата или симулацијата, моќи што гарантираат одреден <em>психички палеолитизам</em> на ПАЗ, исконски-шамански дух кој ќе ја „зарази“ дури и самата Мрежа (вистинското значење на Киберпанкот како што јас го разбирам). Бидејќи ПАЗ е интензивирање, вишок, ексцес, потлач, живот потрошен на живеење наместо на просто <em>преживување</em> (цимолкавата парола на осумдесеттите), не може да биде дефинирана ниту од Tech ниту од анти-Tech. Контрадикторна е самата на себеси налик вистински презирач на хобгоблините, бидејќи се присилува самата да биде, по секоја цена на оштетување до „перфекција“, до неподвижноста на крајот.

Во фракталната геометрија на Манделброт и неговите компјутерско графички остварувања ги набљудуваме - во минијатурен универзум - мапите кои се вклопени и кои се всушност скриени мапи внатре мапите итн., до границите на пресметливоста. За што <em>служи</em> оваа мапа, која во одреден смисол е во размер 1:1 со незабележителната димензија? Што може да се направи со неа, освен да и се восхитуваме на нејзината психоделична елеганција?

Ако требаше да замислиме <em>информациска мапа</em> - картографска проекција на Мрежата во нејзината севкупност - ќе мораше да ги вметнеме и карактеристиките на хаосот, кој веќе почнал да се појавува, на пример, во операциите на комплексно паралелно процесирање, телекомуникациите, трансферот на електронски „пари“, вирусите, герилското хакирање итн.

Секоја од овие „области“ на хаосот би можела да биде претставена со топографи слични на фракталната геометрија на Манделброт, на тој начин што „полуостровите“ се вклопени или скриени внатре мапите - така што изгледа дека тие „исчезнуваат“. Овој „ракопис“ - од кој делови исчезнуваат, делови се бришат самите себе  - го претставува самиот процес според кој Мрежата е веќе компромитирана, некомплетна за сопственото гледиште, на крајот на краиштата, невозможна да се контролира. Со други зборови, фракталната геометрија на Манделброт, или нешто налик неа, би можеле да се покажат како корисни во „plotting-от“[14] (во секое значење на зборот) на опасноста од против-Мрежата како хаотичен процес, „креативна еволуција“, во термин на Прижонин. Ако ништо друго, фракталната геометрија на Манделброт служи како <em>метафора</em> за „мапирањето“ на ПАЗ-овиот интерфејс со Мрежата како <em>исчезнување на информации</em>. Секоја „катастрофа“ во Мрежата претставува повеќе моќ за Пајажината, против-Мрежата. Мрежата ќе биде оштетена од хаосот, додека Пајажината може да напредува од него.

Дали преку едноставно пиратство на податоци, или преку покомплексен развој на сегашниот однос со хаосот, хакерот на Пајажината, кибернетикот на ПАЗ, ќе пронајде начини да ги искористи пертурбациите, падовите, расипувањата во Мрежата (начини да се создаде информација од „ентропија“). Како мршојадец на информациски ѓубришта, шверцер, уценувач, можеби дури и кибертерорист, ПАЗ-хакерот ќе работи за еволуција на тајните незабележителни врски. Овие врски, и <em>различните</em> информации што протекуваат низ нив и помеѓу нив, ќе создадат процепи за „одлевање на моќ“ искористени за оживување на самата ПАЗ - како некој/а да краде струја од енергетски монопол за да осветли напуштена куќа за сквотерите.

Верувајте ѝ на Пајажината, со цел да создадете ситуации кои придонесуваат кон ПАЗ и кои ќе ја паразитираат Мрежата - но исто така оваа стратегија можеме да ја сфатиме како обид за изградба на алтернативна и автономна Мрежа, „слободна“ и која повеќе не е паразитска, која ќе служи како основа за „новото општество кое изникнува од лушпата на старото“. Против-Мрежата и ПАЗ може да се сметаат, зборувајќи практично, како цели на самите себе - но теоретски тие исто така можат да бидат сфаќани и како облици на борба за поинаква реалност.

Земајќи го предвид реченово, сепак треба да прифатиме одредена доза сомнеж околу компјутерите, некои сè уште неодговорени прашања, особено што се однесува до персоналните компјутери.

Приказната за компјутерски мрежи, BBS-ови и разни други обиди во електродемократијата, во поголемиот дел досега беа изведувани само во рамките на <em>хобито</em>. Многу анархисти и слободари имаат длабока верба во PC-то како средство за ослободување и себеослободување - но без да се покажат вистински добивки, без опиплива слобода.

Јас имам малку интерес во некоја надоаѓачка претприемачка класа на самовработени процесирачи на податоци која наскоро би можела да се претвори во голема домашна индустрија или пак во посрани поединечни задачи за разни корпорации и бирократии. Уште повеќе што не треба да имаш екстрасетилна перцепција за да предвидиш дека оваа „класа“ ќе создаде свои <em>под</em>класи - еден вид на лумпенјапитериат: домаќинки, на пример, кои на своите семејства ќе им обезбедуваат „втори приходи“ со тоа што своите домови ќе ги претвораат во електро-експлоататорски работилници, мали работни-тирании каде што „шефот“ е компјутерска мрежа.

Исто така не сум импресиониран ниту од видот на информации и сервиси коишто се нудат од страна на современите „радикални“ мрежи. Некаде - некој ќе каже - постои „информациска економија“. Можеби; но информациите коишто се разменуваат преку „алтернативните“ BBS-ови се чини дека се состојат само од брборења и технички муабети. Дали е тоа економија или само проста забава за ентузијасти? ОК, персоналните компјутери извршија уште една „револуција на печатот“ - ОК, изникнуваат маргинални мрежи - ОК, сега можам да зборувам по телефон со шест луѓе одеднаш. Но што променило сето тоа во мојот обичен живот?

Искрено, веќе имав доволно податоци за да ги збогатувам моите перцепции, што од книги, што од филмови, ТВ, театар, телефони, Поштенската служба на САД, изменети состојби на свест, итн. Дали навистина ми треба PC со цел да добивам повеќе такви податоци? Ми нудите <em>тајни</em> информации? Пааа... можеби сум во искушение - но сепак јас барам <em>величествени</em> тајни, а не само непопишани телефонски броеви или цајкански и политичарски тривијалности. Пред сè, сакам компјутерите да ме снабдат со информации поврзани со вистинските добра – „добрите работи во животот“, како што тоа го вели преамбулата на IWW. Овде, бидејќи ги обвинувам хакерите и BBS-овците за стимулирање на интелектуална неодреденост, јас лично, морам да се спуштам од барокните облаци на Теоријата & Критиката и да објаснам што мислам под „вистински добра“.

Да кажеме дека, и од политички и од лични причини, јас сакам добра храна, подобра отколку што можам да добијам/набавам од Капитализмот - незагадена храна сè уште благословена со силен и природен вкус и мирис. За да ја искомплицираме играва, замисли дека храната што ја посакувам е илегална - можеби сирово млеко, или пак деликатесното кубанско овошје <em>мамаја</em>, коешто не може свежо да се увезе во САД бидејќи неговото семе е халуциногено (барем така ми кажале). Јас не сум фармер. Да си замислиме дека јас сум увозник на ретки парфеми и афродизијаци, и да ја направиме драмата повозбудлива да претпоставиме дека мојата стока е исто така илегална. Или пак можеби само сакам да тргувам со услуги за обработка на податоци за органска репка, но одбивам да ја пријавам трансакцијата на УЈП (како што се бара според законот, верувале или не). Или пак можеби сакам да се запознаам со други луѓе за заемни но илегални акти на заемно задоволство (ова е всушност и пробано, но сите hard-sex BBS-ови беа затворени - а каква корист од андерграунд со <em>вошливо обезбедување</em>?). На кратко, претпоставете дека ми е преку глава само од информации, духот во машината. Според тебе, компјутерите веќе би требало да се прилично способни да ми ги остварат моите желби за храна, дрога, секс, избегнување даноци. Па тогаш што е проблемот? Зошто тоа не се случува?

ПАЗ се појавила, се појавува, и ќе се појавува со или без компјутери. Но за ПАЗ да го оствари целиот свој потенцијал таа мора да стане помалку предмет на спонтани согорувања, а повеќе предмет на „острови во Мрежата“. Мрежата, или подобро против-Мрежата, го претпоставува ветувањето на интегрален аспект од ПАЗ, додаток што ќе го зголеми нејзиниот потенцијал, „квантен скок“ (чудно како овој израз се доведе да значи голем скок) во комплексност и важност. ПАЗ сега мора да постои внатре свет на чист простор, свет на чувства. Речиси невидлива, дури и исчезнувачка, ПАЗ мора да комбинира информации и желби со цел да ја оствари својата авантура (своето „случување“), со цел да се оствари до границите на својата судбина, да се засити себеси со самото свое постанување.

Можеби неопалеолитската школа е во право кога тврди дека сите облици на алиенација и посредување мора да бидат уништени или отфрлени пред нашите цели да можат да се остварат - или можеби вистинската анархија ќе се оствари во Вселената, како што тврдат некои футурослободари. Но ПАЗ не се загрижува многу со „било“ или „ќе биде“. ПАЗ е заинтересирана за резултати, успешни препади врз еднодушната стварност, пробиви во поинтензивен и поизобилен живот. Доколку компјутерот не може да биде искористен во овој проект, тогаш компјутерот ќе мора да биде надминат. Меѓутоа, мојата интуиција вели дека против-Мрежата веќе почнува да оживува, можеби веќе и постои - но не можам да докажам. Теоријата за ПАЗ, во голема мера ја засновав на оваа интуиција. Се разбира, Пајажината исто така вклучува и некомјутеризирани мрежи на размена како самиздат, црната берза, итн. - но целосниот потенцијал на нехиерархиското мрежно работење логично води до компјутерот како алатка par excellence. Сега чекам на хакерите да докажат дека сум во право, дека мојата интуиција е точна. Каде се моите репки?

** „Отидовме во Кроатан“

Ние немаме никаква желба да ја дефинираме ПАЗ или пак да елаборираме догми за тоа како таа <em>мора</em> да биде создадена. Нашиот став е дека таа е веќе создадена, ќе биде создавана, и се создава. Оттаму, ќе биде многу покорисно и поинтересно да се разгледаат некои минати и сегашни ПАЗ, и да се шпекулира за идните манифестации; со повикувањето на неколку прототипови можеби ќе бидеме во можност да го процениме целиот обем на комплексот, а можеби дури и за миг да фрлиме поглед врз „архетипот“. Наместо да се обидуваме со некој вид на енциклопедизам, ние ќе присвоиме техника на раштркани кадри, мозаик на брзи увиди, почнувајќи прилично арбитарно со 16-17 век и населувањето на Новиот свет.

Отворањето на „новиот“ свет од самиот почеток беше сфатено како <em>окултистичка операција</em>. Маѓесникот Џон Ди (John Dee), духовниот советник на Елизабета I, се чини дека го измислил концептот на „маѓеснички империјализам“ и дека заразил цела една генерација со него. Хаклујт (Haklyut) и Рали (Raleigh) потпаднале под неговата магија, а Рали ги искористил своите врски во “School of Night” - тајно друштво од напредни мислители, аристократи и вешти луѓе - да ги прошири причините и поводите за истражување, колонизација и правење мапи. <em>Бура</em> била дел од пропагандата за новата идеологија, а колонијата  Роанок[15] нејзиниот прв практичен експеримент.

Алхемиските погледи го поврзувале Новиот свет со <em>materia prima</em> или <em>hyle</em>, „Природна состојба“, невиност и секакви можности (“Virgin-ia”), хаос или рудиментарност коишто вештите луѓе би ги претвориле во „злато“, што значи, во духовна перфекција <em>исто како и во</em> материјално изобилство. Но оваа алхемиска визија во еден дел исто така ја содржи и моменталната фасцинација од рудиментарното, прикриена симпатија за него, чувство на копнеж за неговиот безобличен облик кој за свој фокус го зема симболот на „Индијанското“: „Човекот“ во природна состојба, нерасипан од страна на „влада“. Калибан, Дивиот човек, е вметнат како вирус во самата машина на Окултистичкиот империјализам; шумите/животните/луѓето/ се обдарени, од самиот почеток, со волшебните моќи на маргиналното, презирани и протерани. Посматран од една страна Калибан е грд, а Природата „бескрајна дивина“ - од другата пак, Калибан е благороден и неокован, а Природата Рајот. Поделбата во европската свест ја антедатира Романтичарско/Класичната дихотомија; нејзините корени се во Ренесансната Висока магија. Откривањето на Америка (Елдорадо, Фонтаната на младоста) го искристализира сето тоа; а тоа се кондензира во вистинските шеми на колонизација.

Во основно училиште нè учеа дека првите населби во Роанок биле неуспешни; колонизаторите исчезнале, оставајќи ја зад нив скриената порака „Отидовме во Кроатан“. Подоцнежните извештаи за „сивооките Индијанци“ беа отфрлени како легенда. Она што навистина се случило, како што имплицираше учебникот, е дека Индијанците ги масакрирале беспомошните населеници. Меѓутоа, „Кроатан“ не бил некојси Елдорадо; тоа било името на соседното племе пријателски Индијанци. По се изгледа дека населбата едноставно била пренесена од брегот во Големото мрачно мочуриште и апсорбирана во племето. А сивооките Индијанци биле вистински - тие <em>сè уште</em> се таму, и сè уште себеси се нарекуваат Кроатани.

Значи - првата колонија во Новиот свет избрала да го раскине својот договор со Prospero (Ди/Рали/Империјата) и заедно со Калибан да отиде кај Дивите луѓе. Тие се отпишале. Станале „Индијанци“, „домородци“, го избрале хаосот пред ужасните маки на закрепостувањето за плутократите и интелектуалците на Лондон.

Како што Америка настанала онаму каде што некогаш се наоѓал Островот на желката, Кроатан останал всаден во својата колективна психа. Надвор од границата, Природната состојба сè уште преовладувала - а внатре свеста на населениците постојано демнел изборот на дивината, искушението да се отфрли Црквата, фармерската работа, писменоста, даноците - сите товари на цивилизацијата - и да се „отиде во Кроатан“, на овој или оној начин. Уште повеќе што, поради предавството на Револуцијата во Англија, прво од Кромвел, а потоа и од Реставрацијата, бранови на протестантски радикали побегнале или биле транспортирани во Новиот свет (којшто сега станал <em>затвор</em>, место на <em>егзил</em>). Антиномисти, Фамилисти, Квекери, Левелери, Дигери и Рантери[16] сега биле воведени во окултните сенки на необузданато, трчајќи да го прегрнат.

Ен Хачинсон (Anne Hutchinson) и нејзините пријатели беа само најпознатите (т.е. највисоката класа) од Антиномистите - имајќи лоша среќа да биде вмешана во политиката на колонијата Беј - но постоело и многу порадикално крило во движењето. Инцидентите кои Хоторн (Hawthorne) ги раскажува во “The Maypole of Merry Mount” се целосно историски; се чини дека екстремистите одлучиле да го отфрлат христијанството и да се вратат на паганството. Доколку тие успееле да се обединат со нивните индијански сојузници резултатот би можел да биде Антиномска/Келтска/Алгонкинско синкретска религија, еден вид на Северно Американска <em>Сантерија</em> од 17 век.

Секташите биле во можност подобро да напредуваат под послабата и покорумпирана администрација на Карибите, каде што ривалските европски интереси оставиле многу острови напуштени или дури воопшто неприсвојувајќи ги. Особено Барбадос и Јамајка мора да биле населени со многу екстремисти, а јас верувам дека Левелерски влијанија допринеле за „утопијата“ на Бјуканир (Bucaneer) на Тортуга. Овде за прв пат, благодарение на Ескемелин, можеме донекаде подробно да проучиме успешна прото-ПАЗ во Новиот свет. Бегајќи од страшните „придобивки“ на Империјализмот како што се ропството, закрепостеноста, расизмот и нетолеранцијата, од тортурите и живата смрт на плантажите, Бјуканирите посвоиле индијански обичаи, мешани бракови со Карипци, ги прифатиле црнците и Шпанците за еднакви, ја отфрлиле секоја националност, ги избирале своите капетани демократски, ѝ се вратиле на „Природната состојба“. Објавувајќи дека се „во војна со целиот свет“, испловувале напред да пљачкосуваат под заемни договори наречени „Одредби“ (Articles), кои биле толку рамноправни што секој член добивал еднаков дел, а Капетанот најчесто само 1¼ или 1½ од делот. Присилувањето и казнувањето биле забранети - расправиите биле решавани според гласање или по законот на duello.

Едноставно е погрешно пиратите да се жигосуваат просто како морски разбојници или дури протокапиталисти, како што некои историчари тоа го прават. Во одредена смисла тие биле „социјални бандити“, иако нивните заедници не биле традиционални селски општества туку „утопии“ создадени речиси ex nihilo во terra incognita, енклави на целосна слобода кои окупираат празни простори на мапата. По падот на Тортуга, Бјуканировиот идеал продолжил да живее низ целиот тек на „Златното доба“ на Пиратството (околу 1660-1720), резултирајќи со создавање копнени населби на Белизе, на пример, кои биле основани од Бјуканири. Потоа, како што сцената се преселувала на Мадагаскар - остров кој ниту една империјалистичка сила сè уште го немала присвоено, раководен, непотполно, единствено од домородни кралеви (поглавари) желни за пиратски сојузници - Пиратската утопија ја доживува својата највисока форма.

Приказот на Дефо за Капетан Мисија (Captain Mission) и основањето на Либертатија (Libertatia) би можел да биде, како што некои историчари тврдат, литературна измама намената да пропагира за радикалната виг теорија - но тој приказ бил вметнат во <em>The General History of the Pirates</em> (1724-28), од која поголемиот дел сè уште е прифатен за вистинит и точен. Уште повеќе што приказната за Капетан Мисија не била критикувана кога се појавила книгата, а многу стари мадагаскарски морнари сè уште живи. Се чини дека <em>тие</em> верувале во неа, без сомнение затоа што искусиле пиратски енклави многу слични на Либертатија. Повторно, ослободени робови, домородци, па дури и традиционални непријатели како Португалците биле сите повикувани да се придружат како еднакви. (Ослободувањето на бродови со робови била една од главните преокупации). Земјата била заедничка, претставниците избирани на кратки мандати, пљачката делена; доктрините на слобода биле проповедани далеку порадикално дури и од оние на <em>Common Sense</em>-от.

Либертатија се надевала да истрае, а Мисија умрел во нејзината одбрана. Но повеќето од пиратските утопии биле замислени да бидат привремени; всушност вистинските пиратски „републики“ биле нивните бродови, кои пловеле според „Одредбите“. Копнените енклави најчесто воопшто немале закон. Последниот класичен пример, Насау на Бахамите, крајбрежно засолниште од колиби и шатори посветено на вино, жени (веројатно и на момчиња исто така), ако судиме според Бирџовата (Birge) <em>Sodomy and Piracy</em>, песната (пиратите биле невообичаено склони кон музика па дури и најмувале бендови за цели крстосувања), и на несреќните ексцеси, преку ноќ исчезнувале кога Британската флота ќе се појавела во заливот. Црнобрадиот (Blackbeard) и „Калико Џек“ Ракам („Calico Jack“ Rackham) и неговата посада од жени пирати продолжувале напред кон подиви брегови и непријатни судбини, додека други понизно го прифаќале Помилувањето и се преобразувале. Но Бјуканировата традиција траела, како на Мадагаскар каде што пиратските деца со мешана крв почнувале да градат свои кралства, така и на Карибите, каде што побегнати робови исто како и мешани црни/бели/црвени групи биле во можност да напредуваат во планините и во внатрешноста како „Маруни“[17] (Maroons). Марунската заедница во Јамајка сè уште задржала одреден степен на автономија и многу од старите фолклорни обичаи кога Зора Наеле Харстон (Zora Naele Hurston) бил таму во посета во 1920-те (види <em>Tell My Horse</em>). Маруните од Суринам сè уште го практикуваат африканскиот „паганизам“.

Во текот на 18 век, Северна Америка исто така создавала одреден број на отпишани „трорасни изолирани заедници“. (Овој клинички термин бил измислен од страна на евгениското движење, коешто ги создало првите научни студии за овие заедници. За жал, „науката“ служела просто како изговор за омразата кон расните „мелези“ и сиромашните, а „решението на проблемот“ најчесто била присилната стерилизација). Јадрото постојано се состоело од побегнати робови и закрепостени селани, „криминалци“ (т.е. многу сиромашни), „проститутки“ (т.е. бели жени кои се мажеле за не-бели мажи), и членови на разни домородни племиња. Во некои случаи, како што е со Семинолите и Чироките, традиционалната племенска структура ги апсорбирала новодојденците; во други случаи, пак, биле формирани нови племиња. На тој начин ги имаме Маруните од Големото мрачно мочуриште, кои тврдоглаво се оддржале низ 18 и 19 век, прифаќајќи побегнати робови, функционирајќи како попатна станица во Подземна железница, и служејќи како религиозен и идеолошки центар на робовите бунтовници. Религијата била ХуДу (HooDoo), мешавина од африкански, домородни и христијански елементи, а според историчарот Леминг-Беј (H. Leaming-Bey) старешините и  водачите на Маруните од Големото мрачно мочуриште биле познати како „Блесок висок седум прсти“.

Рамапогите од северот на Њу Џерси (неточно познати како the “Jackson Whites”) претставуваат уште една романтична и архетипска генеалогија: ослободени робови од холандските полтрони, разни кланови од Делавер и Алгонкин, вообичаените „проститутки“, Хезијанци (Hessian, популарен назив за изгубените британски платеници, пребегнатите лојалисти, итн.), и локални банди на социјални бандити како онаа на Клаудиус Смит (Claudius Smith).

Некои од групите тврделе дека имаат африканско-исламско потекло, како што се Маврите од Делавер и Бен Ишмаелите (Ben Ishmael), кои мигрирале од Кентаки во Охајо во средината на 18 век. Ишмаелите практикувале полигамија, никогаш не пиеле алкохол, заработувале за живот како минстрели, стапувале во мешани бракови со Индијанци и ги преземале нивните обичаи, и толку биле посветени на номадизмот што дури и нивните куќи ги граделе на тркала. Нивната годишна миграција се триангулирала на погранични градови со имиња како Мека и Медина. Во 19 век, некои од нив прифатиле анархистички идеали, и биле на мета на Евгенистите и на особено злобната програма на „спас со истребување“. Некои од првите закони на Евгенистите биле донесени во нивна чест. Како племе исчезнале во 1920-те, но веројатно ги пополниле редовите на раните “Black Islamic” секти како што е Moorish Science Temple. Јас самиот израснав на легендите за „Каликакс“ („Kallikaks“) од блиските Pine Barrens на Њу Џерси (и секако на Лавкрафт, бесниот расист кој бил фасциниран од изолираните заедници). Легендите произлегоа дека се народни сеќавања на клеветитите на Евгенистите, чијшто штаб се наоѓал во Вајнленд, Њу Џерси, и кои ги преземале вообичаените „реформи“ против „мешањето на раси“ и „слабоумноста“ во Баренс (вклучувајќи публикување на фотографии на Каликакс, безобѕирно и очигледно преправени за да изгледаат како чудовишта произлезени од погрешно размножување).

„Изолираните заедници“ - барем оние кои успеале да го одржат својот идентитет во 20 век - постојано одбиваат да бидат апсорбирани во меинстрим културата или црнечката „субкултура“ во којашто современите социолози преферираат да ги категоризираат. Во 1970-те, испирирани од Нативната американска ренесанса, бројни групи - вклучувајќи ги Рамапогите и Маврите - поднесоа барање до B.I.A. (Bureau for Indian Affairs) за нивно препознавање како <em>Индијански племиња</em>. Тие добија поддршка од нативните активисти но им беше одбиен официјален статус. Доколку победеа, после сè, тоа би можело да претставува опасен пример за сите видови на отпишани, од “white Peyotists” и хипиците до црнечките националисти, ариевците, анархистите и слободарите – „резерват“ за секого и за сите! „Европскиот проект“ сè уште не може да го признае постоењето на Дивиот човек (Wild Man) - зелениот хаос претставува сè уште голема закана за империјалистичкиот сон на редот.

Во суштина, Рамапогите и Маврите ја отфрлија „диахронијата“ или историското објаснување за нивното потекло во прилог на „синхронискиот“ себеидентитет базиран на „митот“ за Индијанското посвојување. Или кажано поинаку, <em>се нарекоа себеси „Индијанци“</em>. Доколку секој којшто сакал „да биде Индијанец“ би можел да го оствари тоа со акт на самоименување, замислете какво заминување во Кроатан би започнало. Таа стара окултна сенка сè уште често ги посетува останките од нашите шуми (кои, патем речено, значително се зголемија на Североисток од 18-19 век па наваму, како големи области на фармерска земја коишто повторно се претворени во грмушки. Торо на својата смртна постела сонувал за враќањето на „...Индијанци... шуми...“: враќањето на потиснатите).

Се разбира, Маврите и Рамапогите имаат добри материјални причини да се сметаат себеси за Индијанци - покрај сè, тие имаат индијански предци - но ако го разгледуваме нивното самоименување во „митски“ и историски термини ќе научиме повеќе за релевантноста на нашата потрага по ПАЗ. Внатре племенските општества постои она што некои антрополози го нарекуваат <em>mannenbunden</em>: тотемски општества посветени на идентичност со „Природата“ во актот на менување облици, на <em>станување</em> животно-тотем (врколаци, шамани јагуари, луѓе леопарди, вештерки мачки, итн.). Во контекст на целото колонијално општество (како што Тосиг (Tossig) посочува во <em>Shamanism, Colonialism and the Wild Man</em>) моќта за менување облици е сфатена како својствена за домородната култура во целина - на тој начин најпотиснатиот сектор на општеството се здобива со парадоксална моќ преку митот за своето окултно знаење, од коешто стравува и коешто е посакувано од страна на колонијалистите. Се разбира, домородците навистина поседуваат одредено окултно знаење; но како одговор на Империјалистичката перцепција на домородната култура како вид на „духовна дивина/дивеење“, домородците се гледаат себеси сè посвесно и посвесно во таа улога. Дури и како што тие бидуваат маргинализирани, <em>Маргината</em> добива аура на магија. Пред белите луѓе, постоеле едноставно племиња на луѓе - сега тие се „чувари на Природата“, жители на „Природната состојба“. Конечно самиот колонист е заведен од овој „мит“. Секогаш кога некој Американец/ сака да се отпише или да се врати во Природата, тој постојано „станува  Индијанец“. Радикалните демократи на Масачусетс (духовни потомци на радикалните Протестанти) кои ја организираа Tea Party, и кои буквално веруваа дека владите би можеле да се отфрлат (целиот Беркшир регион се прогласи себеси дека е во „Природна состојба“!), се маскираа себеси како “Mohawks”. На тој начин колонистите, кои наеднаш се видоа себеси како маргинализирани vis-à-vis родната земја, ја прифаќале улогата на маргинализирани домородци, оттука (во одредена смисла) настојувајќи да учествуваат во нивните окултни моќи, нивниот митски сјај. Од Планинците па до Извидниците, сонот за „станување Индијанец“ лебди под илјадниците нишки на Американската историја, култура и свест.

Сексуалните слики поврзани со „трорасните“ групи исто така ја потврдуваат оваа хипотеза. „Домородците“, се разбира, секогаш се неморални, но расните отпадници и отпишаните мора да се целосно полиморфни-перверзни. Бјуканирите беа бељаџии, Маруните и Планинците беа измешани раси, „Џуксите и Каликакс“ оддадени на блудот и инцестот (доведувајќи до мутации како полидакилство), децата трчале наоколу голи и отворено мастурбирале, итн., итн. Враќањето во „Природната состојба“ се чини дека парадоксално го дозволува практикувањето на секој „<em>не</em>природен“ акт; или така би изгледало доколку им веруваме на Пуританците и Евгенистите. А бидејќи многу луѓе во угнетените моралистички расистички општества потајно ги посакуваат токму овие развратни чинови, ги проектираат нанадвор кон маргинализираните, и на тој начин се убедуваат себеси дека тие остануваат цивилизирани и чисти. Всушност некои маргинализирани заедници навистина ја отфрлаат консензуалната моралност - пиратите сигурно! - и без сомнение остваруваат некои од задушени желби на цивилизацијата. (<em>Зарем не би и ти?</em>) Станувањето „див“ секогаш е еротски акт, акт на голотија.

Пред да ја напуштиме темата на „трорасните изолирани“, би сакал да се присетам на Ничеовиот ентузијазам за „мешањето на раси“. Импресиониран од жестината и убавината на хибридните култури, тој понудил мешање на раси не само како решение за проблемот на расите туку исто како и принцип на новото човештво ослободено од етничкиот и националистичкиот шовинизам - претходник на „психичкиот номад“, можеби. Сонот на Ниче, како   некогаш на него, така и денес сè уште изгледа далечно. Chauvinism still rules OK. Мешаните култури сè уште остануваат потиснати. Но автономните зони на Бјуканирите и Маруните, Ишмаелите и Маврите, Рамапогите и „Каликаксите“ остануваат, или нивните приказни остануваат, како индикатори на она што Ниче можеби би го нарекол „Волја да се стекне моќта на исчезнување“. Мора да се вратиме на оваа тема.

** Музиката како организациски принцип

Во меѓувреме, сепак, се враќаме на историјата на класичниот анархизам во светло на концептот на ПАЗ.

Пред „затворањето на мапата“, добар дел од антиавторитарната енергија заминала во „ескапистички“ заедници како Modern Times, разните Фаланстерии, и така натаму. Интересно, некои од нив не беа замислени да траат „засекогаш“, туку онолку долго колку што проектот се покажувал за задоволителен. Според Социјалистичките/Утопистичките стандарди овие експерименти биле „неуспеси“, па оттаму и знаеме многу малку за нив.

Кога бегањето преку границата се покажало како неуспешно, започнала ерата на револуционерни урбани Комуни во Европа. Комуните на Париз, Лион и Марсеј не опстанале доволно долго за да попримат карактеристики на постојаност, а можеме да се замислиме дали и воопшто имале намера. Од наша гледна точка, главната причина за фасцинација е <em>духот</em> на Комуните. Во текот, а и после овие години, анархистите ја прифатиле практиката на револуционерниот номадизам, отпловувајќи од бунт кон бунт, внимавајќи да го одржат во себе жив интензитетот на духот што го искусиле во моментот на востанието. Всушност, одредени анархисти од Штирнеровиот/Ничеовиот вид почнале на таа активност да гледаат како цел на самата себе, како начин <em>секогаш да се окупира автономна зона</em>, меѓузоната која се отвара со избувнувањето или среде војна и револуција (спореди ја Пинчоновата „зона“ во <em>Gravity’s Rainbow</em>). Тие тврделе дека доколку некоја социјалистичка револуција <em>успее</em>, тие ќе бидат првите што ќе се свртат против неа. Освен универзалната анархија тие немале намера никогаш да запрат. Во Русија во 1917 со радост ги поздравувале слободните Совети: <em>тоа</em> била нивната цел. Но веднаш штом болшевиците ја предадоа Револуцијата, анархистите индивидуалисти беа првите кои се вратија на воените патеки. Се разбира, после Кронштат, <em>сите</em> анархисти го осудуваа „Советскиот Сојуз“ (противречност во поими) и продолжија понатаму во потрага по нови востанија.

Махнова Украина и анархистичка Шпанија биле замислени да <em>траат</em>, но и покрај неопходноста од војна и двете успеале само до одредена мера: не траеле „долго време“, но биле успешно организирани и можеле да опстанат да не била надворешната агресија. Затоа, помеѓу експериментите од времето меѓу двете светски војни ќе се сконцентрирам само на налудничавата Риечка Република, која е многу помалку позната и која <em>не</em> била замислена да трае. Габриеле Данунцио (Gabriele D’Annunzio), декадентен поет, уметник, музичар, естетичар, женкарош, смел аеоронаутички пионер, врач, гениј и прекршувач на кодексот на џентлмените, од Првата светска војна излегол како  херој со мала армија покрај него и под негова команда наречена „Ардити“. Во недостиг на авантури одлучил да го освои градот Риека од Југославија и да го <em>подари</em> на Италија. После некромантската церемонија на гробиштата во Венеција со својата љубовница, кренал да ја освои Риека во што успеал без никакви потешкотии. Но Италија ја одбила неговата великодушна понуда; Премиерот го нарекол будала.

Налутен, Данунцио решил да прогласи независност и да види колку долго може да издржи. Тој и еден од неговите пријатели анархисти го напишале Уставот со кој <em>музиката се прогласува за централен принцип на државата</em>. Морнарицата (составена од дезертери и миланските морнари анархосиндикалисти) се нарекла себеси <em>Ускоци</em>, според одамна исчезнатите пирати кои некогаш живееле на околните брегови и кои ги пљачкосувале Венецијанските и Отоманските бродови. Модерните Ускоци успеале во неколку луди препади: неколку богати италијански трговски бродови ненадејно и дале иднина на Републиката: пари во сефовите! Уметници, боеми, авантуристи, анархисти (Данунцио се допишувал со Малатеста), бегалци и бегалци без државјанство, хомосексуалци, воени дандиевци (униформата им била црна со пиратскиот череп и вкрстени коски - подоцна украдена од SS), и настрани реформисти од секаков вид (вклучувајќи будисти, теософисти и ведантисти) почнале масовно да пристигнуваат во Риека. Забавата никогаш не престанувала. Секое утро Данунцио од својот балкон читал поезија и прогласи; секоја вечер концерт, а потоа огномет. Во тоа се состоела сета активност на владата. Осумнаесет месеци подоцна, кога виното и парите се потрошиле а италијанската морнарица <em>конечно</em> се појавила и испукала неколку гранати на зградат ана Градската управа, никој немал енергија да се спротивстави.

Подоцна Данунцио, како и многу други анархисти, се свртел кон фашизмот - всушност, самиот Мусолини (екс-синдикалистот) го завел поетот на тој пат. Кога со време Данунцио ја сфатил својата грешка веќе било предоцна: бил престар и болен. Но Дуче сепак ја наредил неговата смрт - турнат од балкон - и го претворил во „маченик“. Што се однесува до Риека, иако и недостасувала <em>сериозноста</em> на слободна Украина или Барселона, веројатно може многу да нè научи за одредени аспекти на нашата потрага. Таа на одреден начин била последната пиратска утопија (или единствениот модерен пример) - од друга страна, пак, таа можеби била многу близу да биде првата модерна ПАЗ.

Верувам дека доколку ја споредиме Риека со париските бунтувања од 1968 (исто и со италијанските урбани востанија од раните седумдесетти), како и со американските контракултурни комуни и нивните анархо-новолевичарски влијанија, ќе забележиме одредени сличности, како што се: - важноста од естетска теорија (спореди со ситуационистите) - исто така, она што може да се нарече „пиратска економија“, живеејќи високо од вишокот на општественото прекумерно производство - дури и популарноста на живописните воени униформи - и концептот на <em>музика</em> како револуционерна општествена промена - и конечно нивниот споделен воздух на непостојаност, спремност да се продолжи понатаму, да се променат облици, да се променат универзитети, планински врвови, гетоа, фабрики, напуштени фарми - или други полиња на стварноста. Никој не се обидувал да наметне уште едно револуционерно диктаторство, било во Риека, Париз, или Милбрук. Светот или ќе се промени, или нема. Во меѓувреме продолжи го движењето и <em>живеј интензивно.</em>

Советот на Минхен (или „Републиката на совети“) од 1919 година, манифестира одредени елементи на ПАЗ, иако - како и повеќето револуции - неговите изнесени цели не биле апсолутно „привремени“. Учеството на Густав Ландауер (Gustav Landauer) како Министер за култура заедно со Силвио Гезел (Silvio Gessel) како Министер за економија и други антиавторитарни и екстремно слободарски социјалисти како поетите/драмските писатели Ерих Масам (Erich Mahsam) и Ернст Толер (Ernst Toller), и Рет Марут (Ret Marut) - романописецот Б. Травен), им дале на Советите изразито анархистичка нишка. Ландауер, кој поминал години во изолација работејќи на својата голема синтеза на Ниче, Прудон, Кропоткин, Штирнер, Мајстер Екхарт (Meister Eckhardt), радикалните мистици, и Романтичарските <em>volk</em>-филозофи, знаел уште од самиот почеток дека Советот е осуден на пропаст; единствено се надевал дека ќе потрае доволно долго за да биде <em>разбран</em>. Курт Ајзнер (Kurt Eisner), основачот маченик на Советот, верувал прилично буквално дека поетите и поезијата би требало да ја сочинуваат основата на револуцијата. Отпочната била реализација на планови за подложување на голем дел од Баварија на експеримент во анархосоцијалистичка економија и заедница. Ландауер составил предлози за Слободен школски систем и Народен театар. Поддршката на Советот била повеќе или помалку ограничена на најсиромашната работничка класа и боемските делови на Минхен, и на групи како Wandervogel (неоромантичарско движење на младите), еврејски радикали (како Бубер), експресионистите и други маргиналци. Заради тоа историчарите ја отфрлаа како „Кафе Република“ и го омаловажуваа нејзиното значење споредувајќи го со марксистичкото и спартанското учество во повоените револуции во Германија. Изманевриран од комунистите и на крајот убиен од војниците под влијание на окултистичкото/фашистичко здружение Тул, Ландауер заслужува да биде запаметен како светец. Дури и денес анархистите претендираат погрешно да го разбираат и да го осудуваат за „продавање“ на „социјалистичка влада“. Ако советот опстанел барем една година, ќе липавме пред споменувањето на неговата убавина - но уште пред првите цветови на таа Пролет да расцутат, <em>geist-</em>от и духот на поезијата биле скршени, а ние заборавивме. Замислете како било да се дише воздухот на град чиј Министер за култура тукушто предвидел дека учениците наскоро ќе ги учат делата на Волт Витман. Ах за временска машина...

** Волја за моќ  на исчезнување

Фуко, Бодријар и други, на долго расправаа за разни начини на „исчезнување“. Овде сакам да сугерирам дека во одредена смисла ПАЗ е <em>тактика на исчезнување</em>. Кога теоретичарите говорат за исчезнувањето на Општественото тие делумно мислат на неможноста за „Општествена револуција“, и делумно на неможноста за „Државата“ - амбисот на моќта, крајот на дискурсот на моќта. Анархистичкото прашање во овој случај би требало да биде: Зошто да се мачиш да се спротивставиш на „сила“ која го изгубила сето значење и станала чиста Симулација? Таквите конфронтации ќе резултираат единствено во опасни и гадни напади на насилство од страна на празноглавите шупаци кои ги наследиле клучевите од сите оружарници и затвори. (Можеби ова е грубо американско неразбирање на возвишената и суптилна франко-германска теорија. Доколку е така, добро; кој рекол дека <em>разбирањето</em> е потребно за една идеја да се искористи?).

Како што јас го разбирам, се чини дека исчезнувањето е многу логична и радикална опција на нашето време, во никој случај катастрофа или смрт за радикалниот проект. Спротивно на морбидната deathfreak нихилистичка интерпретација на Теоријата, мојата има намера да ја <em>минира</em> за корисни стратегии во секогаш тековната „револуција на секојдневниот живот“: борбата што не може да престане дури и со последниот неуспех на политичката или општествената револуција бидејќи ништо освен крајот на светот не може да стави крај на секојдневниот живот, ниту пак на нашите аспирации за <em>добри нешта</em>, за Чудесното. И, како што рекол Ниче, доколку светот би можел да престане да постои, логично тој досега би престанал; тој не престанал, значи <em>не престанува</em>.  Значи, како што една од придавките кажува, без разлика колку многу чаши забрането вино пиеме, оваа гневна жед ќе ја носиме до вечноста.

Зерзан и Блек независно еден од друг забележаа одредени „елементи на Одбивање“ (elements of Refusal) - (термин на Зерзан) кои можеби можат да бидат видени како симптоматични од радикалната култура на исчезнување, делумно несвесни но делумно свесни, кои влијаат врз далеку повеќе луѓе отколку која било левичарска или анархистичка <em>идеја</em>. Овие гестови се насочени <em>против</em> институциите, и во одредена смисла се „негативни“ - но секој негативен гест исто така сугерира и на „позитивна“ тактика на замена пред простото одбивање на омразената институција.

На пример, негативниот гест против <em>школувањето</em> е „доброволната неписменост“. Бидејќи јас не го делам ставот на либералното обожување на писменоста заради општествено подобрување, јас не можам сосема да го делам ниту ставот на збревтана ужаснатост од овој феномен: јас сочувствувам со децата кои одбиваат книги заедно со ѓубрето што го има во нив. Меѓутоа има и позитивни алтернативи кои ја користат истата енергија на исчезнување. Домашното школување и учењето занает, исто како и бегањето од училиште, резултираат во отсуство од затворот на училиштето. Хакирањето е уште една форма на „едукација“ со одредени елементи на „невидливост“.

Масовен негативен гест против политиката се состои едноставно во негласање. „Апатијата“ (т.е. здравата досада со излитениот Спектакл) задржува преку половина нација далеку од гласачките кутии; анархизмот никогаш не постигнал толку! (Ниту пак анархизмот имаше некаква врска се скорешниот Попис.) Уште еднаш, постојат позитивни парарели: „мрежното работење“ како алтернатива на политиката е практикувано на многу нивоа од општеството, а нехиерархиското организирање добива на популарност и надвор од анархистичкото движење, едноставно затоа што <em>функционира</em>. (ACT UP и Earth First! се два примери. Alcoholics Anonymous, доволно чудно, е уште еден.)

Одбивањето на <em>Работата</em> може да преземе разни облици на отсуство, пијанчење на работа, саботажа, и чиста невнимателност - но исто така може да покрене и нови начини на бунтување: повеќе самовработување, учество во „сивата“ економија и „<em>lavoro nero</em>“, измами за социјална помош и други криминални опции, одгледување ганџа, итн. - сите повеќе или помалку „невидливи“ активности споредени со традиционално левичарските конфронтациски тактики како што е генералниот штрајк.

Одбивање на <em>Црквата</em>? „Негативниот гест“ овде веројатно ќе се состои во... гледање телевизија. Но позитивните алтернативи вклучуваат секакви облици на неавторитарни форми на духовност, од „нецрквено“ христијанство до неопаганизам. „Слободните религии“ како што јас сакам да ги нарекувам - мали, самосоздадени, полусериозни/полузабавни култови врз кои влијаат актуелните текови како дискордианизмот и анархотаоизмот - можат да се најдат насекаде низ маргиналната Америка и обезбедуваат сè поширок „четврт пат“ надвор од меинстрим црквите, телевангелистичките биготи, и невкусноста и конзумеризмот на New Age-от. Може исто така да се каже дека главното одбивање на ортодоксноста се состои од конструирање „приватни моралности“ во Ничеова смисла: духовност на „слободните духови“.

Негативното одбивање на <em>Домот</em> е „бездомноста“, кои повеќето ја сметаат за облик на протерување, не сакајќи да бидат <em>принудени</em> во номадологија. Но „бездомноста“ во одредена смисла може да биде и доблест, авантура - како што барем ја прифаќа огромното меѓународно движење на сквотерите, нашите современи хобоси.

Негативното одбивање на <em>Семејството,</em> се разбира, е разводот, или некој друг симптом на „слом“. Позитивната алтернатива извира од сфаќањето дека живот може да биде подобар без нуклеусното семејство, при што стотици цветови цветаат - од самохраните родители преку групните бракови до еротските групи на афинитет. „Европскиот проект“ води водечка битка за одбрана на „Семејството“ - Ојдипова несреќа лежи во срцето на Контролата. Алтернативи постојат - но тие мора да останат скриени, особено после Војната против сексот во 1980-те и 1990-те.

Во што се состои одбивањето на <em>Уметноста</em>? „Негативниот гест“ не може да се најде во будалестиот нихилизам на „Art strike-от“ или  бришењето на некои прочуени слики - тој може да се види во универзалната досада која ги наежува повеќето луѓе при самото споменување на зборот. Но од што ќе се состои „позитивниот гест“? Дали е можно да се замисли естетика која нѐ <em>ангажира</em>, која се отстранува себеси од Историјата па дури и од Пазарот? Или барем <em>се стреми</em> да го стори тоа? Која сака да го замени официјалното претставување со <em>присуство</em>? На кој начин присуството прави да се почувствува самото себе дури и во (или преку) претставување?

„Лингвистиката на хаосот“ открива присуство кое постојано исчезнува од сите наредби на јазикот и системите на значење; измамено присуство, кое исчезнува, <em>latif</em> („суптилен“, термин во суфи алхемијата) - Чудесниот привлекувач околу кој нарастува мемата, хаотично формирајќи нови и спонтани редови. Овде имаме естетика на граничниот предел помеѓу хаосот и редот, маргината, областа на „катастрофа“ каде што падот на системот може да се изедначи со просветлување. (Забелешка: за појаснување на „Лингвистиката на хаосот“ види го Додатокот А, потоа те молам прочитај го повторно овој пасус.)

Ова исчезнување на уметникот <strong>е</strong> „задушување и остварување на уметноста“, искажано во ситуационистички термини. Но од каде исчезнуваме? Дали сме повторно некогаш видени или чуени? Одиме во Кроатан - која е нашата судбина? Сета наша уметност се состои во белешка за збогум на уметноста – „Отидовме во Кроатан“ - но каде е, и што ќе <em>правиме</em> таму?

Најпрвин: Ние овде не говориме за буквално исчезнување од светот и неговата иднина: - не говориме за бегање назад во палеолитското „изворно општество на слободно време“ - не за утопија засекогаш, не за тајни планински скривалишта, не за остров; исто така, не за постреволуционерна утопија - најверојатно не за Револуција воопшто! - ниту за VONU, ниту за анархистички Вселенски станици - ниту пак прифаќаме „Бодријарско исчезнување“ во тишината на ироничната хиперпазарна потрошувачка. Јас немам никаков проблем со кој било Рембоовец кој бега од Уметноста за која било Абисинија што може да ја најде. Но не можеме да изградиме естетика, дури ниту естетика на исчезнувањето, врз едноставниот чин на <em>never coming back</em>. Велејќи дека не сме авангарда и дека не постои авангарда, ние сме го напишале нашиот „Отидовме во Кроатан“ - прашањето тогаш се преиначува во, како да го замислиме „секојдневниот живот“ во Кроатан? Особено, доколку не можеме да кажеме дека Кроатан постои во Времето (камено време или постреволуција) или Просторот, било како утопија или како некој заборавен град на северозапад или пак Абисинија? Каде, и кога е светот на непосредувана креативност? Доколку <em>може</em> да постои, тогаш <em>постои</em> - но можеби само како некој вид на наизменична стварност која досега не сме научиле да ја перципираме. Каде би можеле да го бараме семето - пирејот кој се пробива од нашите тротоари - од овој друг свет во нашиот свет? Решенијата, вистинските правци на барање? Прст вперен во месечината?

Јас верувам, или барем би сакал да предложам, дека единственото решение за „задушување и остварување“ на Уметноста лежи во појавувањето на ПАЗ. Силно би го отфрлил критицизмот дека самата ПАЗ е „ништо друго освен“ дело на уметноста, иако може да поседува некои од надворешните знаци. Јас сепак сугерирам дека ПАЗ е единственото можно „време“ и „простор“ за уметноста да се случи како чисто задоволство на креативната игра, и како вистински придонес кон силите кои овозможуваат ПАЗ да се соединува и манифестира.

Уметноста во Светот на уметноста е стока за широка потрошувачка; но подлабоко од тоа се наоѓа проблемот на <em>одново претставување</em> на себеси, и одбивањето на сето <em>посредување</em>. Во ПАЗ, уметноста како стока за широка потрошувачка едноставно ќе стане невозможна; наместо тоа таа ќе биде состојба на живот. Посредувањето е потешко да се надмине, но отстранувањето на сите бариери меѓу уметниците и „корисниците“ на уметност ќе настојува кон состојба во која (како што А. К. Кумарасвами ја опиша) „уметникот не е посебен вид на личност, туку секоја личност е посебен вид на уметник“.

Заклучок: исчезнувањето не е нужно „катастрофа“ - освен во математичко значење на „ненадејна тополошка промена“. Сите овде скицирани позитивни гестови се чини дека подразбираат разни степени на невидливост наместо традиционална револуционерна конфронтација. „Новата левица“ никогаш навистина не веруваше во своето постоње сè додека не се виде себеси на Вечерните вести. Новата Автономија, напротив, или ќе се инфилтрира во медиумите и ќе „ги“ поткопува однатре - или пак воопшто нема да биде „забележана“. ПАЗ постои не само надвор Контролата туку исто и надвор дефиницијата, надвор вкочанетите погледи и именувањето како акти на поробување, надвор разбирањето на Државата, надвор способноста на Државата да <em>гледа</em>.

** Стаорски дупки во информацискиот Вавилон

ПАЗ како свесна радикална тактика ќе се појави под одредени услови:

1. Психолошко ослободување. Што значи, ние мораме да ги увидиме (оствариме) моментите и просторите во кои слободата не само што е можна туку веќе и <em>постои</em>. Ние мораме да знаеме на кои начини сме вистински угнетени, а исто така и на кои начини ние сме самопотиснати или намамени во фантазија во која <em>идеите</em> нè угнетуваат. <strong>Работата</strong>, на пример, всушност е далеку поголем извор на страдање за повеќето нас отколку законодавната политика. Алиенацијата е далеку поопасна за нас отколку штрбите застарени одумирачки идеологии. Менталната зависност од „идеали“ - што всушност произлезе дека е само проекција на нашата огорченост и нашите чувства на малтретирање - никогаш нема да го поттикне нашиот проект. ПАЗ не е предвесник на некоја си забегана Социјална Утопија за која мораме да ги жртвуваме нашите животи со цел децата на нашите деца да можат да почувствуваат дел од слободата. ПАЗ мора да биде сцената на нашата сегашна автономија, но единствено може да опстане под услов ние веќе да се знаеме себеси како слободни суштества.

2. <em>Против-Мрежата</em> мора да се прошири. Во моментов таа рефлектира повеќе апстракција отколку актуелност. Фанзините и BBS сервисите разменуваат информации кои се дел од неопходната основа на ПАЗ, но многу малку од овие информации се поврзани за конкретни добра и сервиси неопходни за автономниот живот. Ние не живееме во КиберПростор; да сонуваме дека живееме е запаѓање во КиберГносис, лажната трансценденција на телото. ПАЗ е физичко место и ние или сме во него или не сме. Сите овие значења мораат да бидат вклучени. Мрежата е на некој начин и ново значење, но мора да биде <em>додадено</em> на другите - другите не смеаат да бидат одземени од него, како во некоја ужасна пародија на мистичниот транс. Без Мрежата, целосната реализација на ПАЗ-комплексот би била невозможна. Но Мрежата не е цел на самата себе. Таа е оружје.

3. Апаратусот на Контрола – „Државата“ - мора (или барем ние така мора да претпоставиме) да продолжи да се топи и скаменува, мора да напредува на нејзиниот сегашен курс во кој историската ригидност сè повеќе и повеќе станува маска на бесмисленоста, амбис на моќта. Како што моќта „исчезнува“, нашата моќ мора да биде исчезнувањето.

Веќе го разгледавме прашањето дали ПАЗ може да се посматра „единствено“ како уметничко дело. Но вие исто така ќе барате да знаете дали таа е нешто повеќе од проста дупка во Информацискиот Вавилон, или пак лавиринт од тунели, сè повеќе и повеќе поврзани, но посветени единствено на економскиот ќорсокак на пиратскиот паразитизам? Јас ќе одговорам дека повеќе би сакал да бидам стаорец во ѕид отколку стаорец во кафез - но исто така инсистирам дека ПАЗ ги трансцендира овие категории.

Свет во кој ПАЗ успеала да ги <em>пушти своите корени</em> би можел да наликува на свет претскажан од „П.М.“ во неговиот фантастичен роман <em>bolo’bolo</em>. Можеби ПАЗ е „прото-<em>bolo</em>“. Но бидејќи ПАЗ постои <em>сега</em>, таа се застапува за многу повеќе од секојдневието на негативност или контракултурно отпадништво. Го споменавме <em>фестивалскиот</em> аспект на моментот кој е неКонтролиран, и кој се прилепува за спонтаното себесредување, без разлика колку краткотрајно. Тоа е „богојавление“ - врвно искуство како на општествено така и на индивидуално ниво.

Ослободувањето се остварува во борба - ова е суштината на Ничеовото „надминување на себеси“. Сегашната теза може исто така за белег да го земе и Ничеовото <em>лутање</em>.  Тоа е предвесник на <em>наносот</em>, на <em>потекнувањето</em>, во ситу смисла и Лиотаровата дефиниција на <em>driftwork</em>. Можеме да предвидиме една цела нова географија, еден вид на аџиска-мапа во која светите места се заменети со врвни искуства и ПАЗ: <em>вистинска</em> наука на психотопографијата, можеби наречена „геоавтономија“ или „анархомантија“.

ПАЗ вклучува и одреден вид на <em>бруталност</em>, премин од невозбудливост и неинтересност во дивина/дивост, „враќање“ кое истовремено е и чекор напред. Таа исто така има потреба од „јога“ на хаосот, проект на „повисоки“ редови (на совеста или едноставно на животот) на кои им пристапува „сурфањето на фронталните бранови на хаосот“, комплексниот динамизам. ПАЗ е уметност на животот во постојано издигнување, дива но нежна - заводник а не силувач, шверцер наместо крволочен пират, танцувач а не есхатолог.

Ајде да признаеме дека сме присуствувале на забави каде што за една краткотрајна ноќ се достигнала република на остварени желби. Нема ли да признаеме дека политиката од таа ноќ била пореална и имала повеќе моќ за нас отколку, да речеме, онаа на целата влада на САД? Некои од „забавите“ кои ги споменавме траеле две или три <em>години.</em> Дали е ова нешто вредно да се замисли, да се бори за него? Ајде да ги проучуваме невидливоста, мрежното работење, психичкиот номадизам - и кој знае што ќе постигнеме?

<right>
Пролет, рамноденица, 1990
</right>

* Додаток

** Додаток А: Лингвистика на хаосот

Сè уште не наука туку предлог: Дека одредени проблеми во лингвистиката би можеле да се решат доколку јазикот се посматра како комплексен динамичен систем или „Поле на Хаосот“.

Од сите одговори и реакции на Сосировата (Saussure) лингвистика, две имаат овде посебно значење: првата, „антилингвистика“, може да се лоцира - во модерно време - од заминувањето на Рембо за Абисинија; до Ничеовото „Се плашам дека иако имаме граматика сè уште не сме го убиле Бог“; до дадаизмот; до Корзибскиовото (Korzybski) „Мапата не е Територија“; до Бароузовите напади и „пробиви во Сивата соба“; до Зерзановите атаци на самиот јазик како симболичко прикажување и посредување.

Втората, Чомскиевата лингвистика, со нејзината верба во „универзална граматика“ и нејзините три дијаграми, претставува (верувам) обид да се „спаси“ јазикот со откривање на „скриени непроменливости“, многу налик на начинот на кој одредени научници се трудат да ја „спасат“ физиката од „ирационалноста“ на квантната механика. Иако како анархист би можело да се очекува Чомски да застане на страната на нихилистите, всушност неговата прекрасна теорија има повеќе заедничко со платонизмот и суфизмот отколку со анархизмот. Традиционалната метафизика го опишува јазикот како чиста светлина која свети низ обоените стакла на архетипите; Чомски говори за „вродена“ граматика. Зборовите се лисје, гранките се реченици, мајчините јазици се екстремитетите, семејствата јазици се телата, а корените се во „рајот“... или во ДНК. Јас ова го нарекувам „херметалингвистика“ - херметична и метафизична. Нихилизмот (или „ХевиМеталингвистика“ во чест на Бароуз) ми се чини дека го донесе јазикот до ќорсокак и се закани да го направи „невозможен“ (големо уметничко остварување, но депресивно) - додека Чомски се држи до ветувањето и надежта за откривање во последниот миг, што го сметам за еднакво тешко да се прифати. И јас би сакал да го „спасам“ јазикот, но без засолнувања во некои „Призраци“, или божемни правила за Бог, зарот, и Универзумот.

Навраќајќи се на Сосир, и неговите постхумно објавени белешки за анаграмите во латинската поезија, пронаоѓаме одредени алузии за процес кој на некој начин бега од динамиката на симболот/означувачот. Сосир бил соочен со сугестијата за некаков вид на „металингвистика“ која се случува <em>внатре</em> јазикот наместо да биде наметната како категорички императив „однадвор“. Штом јазикот почне да игра, како во вкрстените поеми што тој ги проучувал, се чини дека резонира со самозголемувачка комплексност. Сосир се обидел да ги квантифицира анаграмите но неговите бројки постојано бегале од него (како божем да биле вклучени нелинеарни равенки). Исто така, тој почнал да ги пронаоѓа анаграмите <em>насекаде</em>, дури и во латинската проза. Започнал да се прашува дали халуцинира - или дали можеби анаграмите се природен несвесен процес на посебна индивидуална употреба на јазикот. Тој го напуштил проектот.

Се прашувам: доколку доволна количина на овој вид податоци се раздроби преку компјутер, дали ќе бидеме способни да го моделираме јазикот во услови на комплексен динамички систем? Граматиките тогаш не би биле „вродени“, туку би изникнале од хаосот како спонтано развивани „повисоки редови“, во Прижониновата смисла на „креативна еволуција“. Граматиките би можеле да се подучуваат како „Чудесни привлекувачи“, како скриениот шаблон кој е „причината“ која ги создава анаграмите - шаблони кои се „реални“, но „постојат“ само во граници на подшаблоните кои ги манифестираат. Доколку значењето е <em>неразбирливо</em>, можеби тоа е поради самата свест, па оттаму јазикот е <em>незабележителен</em>.

Ја сметам оваа теорија за анархистички позадоволувачка отколку која било антилингвистика или Чомскианизам. Таа предлага дека јазикот може да ги надмине официјалното претставување и посредувањето, не затоа што е вродена, туку <em>затоа што е хаос.</em> Таа би предложила дека сето дадаистичко експериментирање (Фаерабенд неговата школа на научна епистемологија ја опиша како „анархистичка дада“) во звучната поезија, гестовите, распарчувањето, животинските јазици, итн. -  сето ова не било насочено ниту кон откривањето или уништувањето на значењето, туку кон неговото <em>создавање</em>. Нихилизмот намуртено истакнува дека јазикот „арбитрарно“ создава значење. Лингвистиката на хаосот весело се сложува, но додава дека јазикот може да го надмине јазикот, дека јазикот може да создаде слобода од конфузијата и гнилоста на семантичката тиранија.

** Додаток Б: Применет хедонизам

Бандата Боно[18] биле вегетаријанци и пиеле само вода. Ги снашол лош (иако живописен) крај. Зеленчук и вода, самите по себе одлични нешта - навистина чист зен - не би требало да се конзумираат како мачеништво туку како богојавление. Себеодрекувањето како радикална практика, нагонот на Левелерите, склоноста кон миленистичка намуртеност - и она што е сега актуелно во Левицата, споделуваат историски непресушен извор со неопуританскиот фундаментализам и моралистичката реакција на нашата декада. Новиот аскетизам, дали практикуван од анорексични настрани луѓе за здравје, тенкобузи полициски социолози, градски straight-edge нихилисти, селски фашистички баптисти, пропаднати социјалисти, drug-free републиканци... во сите случаи мотивирачката сила е иста: <em>огорченост</em> и <em>лутина</em>.

Во лицето на современата патетична лицемерна анестезија ќе издигнеме цела една галерија на предци, херои кои ја продолжиле борбата против лошата свест но незаборавајќи како да се забавуваат, генијален заеднички фонд на гени, ретка и тешка за дефинирање категорија, големи умови не само за Вистината туку и за <em>вистината на задоволството</em>, сериозни но не трезни, чии весели карактери не ги прават троми туку остроумни, брилијантни но не здодевни. Замислете го Ниче со добар дигестивен систем. Не млаките Епикурејци ниту надуените Размазенковци. Еден вид на духовен хедонизам, актуелна Патека на задоволството, визија за добар живот кој е истовремено и благороден и <em>возможен</em>, вкоренет во смисла на величествено прекумерно изобилие на стварноста.

Шеик Абу Саид од Корасан

Шарл Фурие

Брилат-Саварин

Рабле

Абу Нувас

Ага Кан III

Р. Ванејгем

Оскар Вајлд

Омар Кајам

Сер Ричард Бартон

Ема Голдман

додади ги твоите омилени

** Додаток В: Дополнителни цитати

Што се однесува до нас, Тој нам ни ја додели работата на постојана невработеност.


Ако тој сакаше ние да работиме, најпосле,

Тој немаше да го создаде ова <em>вино</em>.


Имајќи доволно од <em>ова</em>, Господине,

Дали би се брзале да извршувате стопански работи?

<right>

-Џалалудин Руми<em>, Диван-е Шамс</em>

</right>


<quote>

<em>Овде, со векна леб под гранката,</em>

<em>шише вино, книга поезија</em>

<em>и ти покрај мене, пееш во дивината,</em>

<em>а дивината е токму сега рајот.</em>

<em>О, љубена, наполни ја чашата</em>

<em>што ја брише денешнината од минатите</em>

<em>жалења и идните стравови.</em>

<em>Утре? - Зошто..., утре можам да бидам јас</em>

<em>со одминати 7000 години.</em>

<em>О, љубов! Ќе може ли ти и јас</em>

<em>со судбината зацртана да ја зграбиме</em>

<em>оваа сожалувачка шема од нешта цела,</em>

<em>нели ќе ја распарчиме на делови,</em>

<em>а потоа ќе ја обновиме поблиску до срцето,</em>

<em>како што нашата душа ќе посака.[19]</em>

<right>
- Омар Фицџералд
</right>

</quote>

Историја, материјализам, монизам, позитивизам, и сите „изми“ на овој свет се стари и зар’ѓани алатки кои повеќе не ми требаат и за кои повеќе и не ми е грижа. Мојот принцип е животот, мојот крај е смртта. Посакувам да го живеам мојот живот интензивно за да го прегрнам мојот живот трагично.

Ја чекаш револуцијата? Мојата започна многу одамна! Кога ќе бидеш спремен (Боже, колку бескрајно чекање!) нема да ми пречи кусо време да одам со тебе. Но кога ти ќе застанеш, јас ќе продолжам на мојот луд и триумфален пат кон големото и возвишено освојување на ништото! Секое општество што ќе го изградите ќе има свои граници. А надвор од границите на кое било општество непокорените и херојски талкачи ќе лутаат, со нивните диви & невини мисли - оние кои не можат да живеат без планирање на секогаш нови изливи на бунтување!

Јас ќе бидам меѓу нив!

А после мене, исто како и пред мене, ќе бидат оние кои ќе им велат на своите другари и другарки: „Свртете се кон себе наместо кон вашите Богови или вашите идоли. Пронајдете што се крие во вас; изнесете го на светлина; покажете се себеси!“

Бидејќи секоја личност; која, барајќи ја својата внатрешност, го извлекува она што било мистериозно скриено внатре; е сенка која го надвисува секој облик на општество кој може да постои под сонцето! Сите општества стрепат кога презираната аристократија на скитниците, недостапните, единствените, господарите над идеалот и освојувачите на ништото одлучно напредуваат.

Затоа, ајде иконокласти, напред!

„Веќе претчувствуваното небо станува темно и тивко!“

<right>
<em>Ренцо Новаторе,</em> <em>Аркола, ј</em><em>ануари, 1920</em>
</right>

*** Пиратски говор

Капетан Белами (Bellamy)

Даниел Дефо, пишувајќи под псевдонимот Капетан Чарлс Џонсон (Charles Johnson), го напишал она што подоцна ќе стане првиот стандарден историски текст за пиратите, <em>A General History of the Robberies and Murders of the Most Notorious Pirates</em>. Според Патрик Прингловата (Patrick Pringle) <em>Jolly Roger</em>; регрутирањето пирати било најефикасно меѓу невработените, побегнатите робови, и транспортираните криминалци. Отвореното море создало можност за непосредно изедначување на класните нееднаквости. Дефо раскажува како пиратот наречен Капетан Белами му го одржал овој говор на капетанот на трговскиот брод којшто тој го земал како плен. Капетанот на трговскиот брод само што ја одбил поканата да се приклучи на пиратите.

<em>Жал ми е што нема да ти дозволат повторно да го добиеш твојот кутар мал воен брод, бидејќи презирам кому било да сторам пакост кога тоа не е во моја корист; по ѓаволите со шалупата, мораме да ја потопиме, а таа може да ти биде од корист. Иако си подол поттрчко, исто како и сите оние кои ќе се покорат да бидат владеани од закони кои богатите луѓе ги создале за нивна безбедност; бидејќи кукавичките поттрчкала поинаку немаат храброст да го бранат она што го добиле со нечесност; но, проклети да сте сите заедно: проклети да се итрите апашчиња, а и вие, кои им служите како будали со кокошји срца. Не клеветат и оцрнуваат, тие никаквеци, а разликата помеѓу нив и нас е што тие ги ограбуваат сиромашните под заштита на законот, навистина, а ние ги пљачкосуваме богатите под заштита на нашата сопствена храброст. Зарем не е подобро тогаш да станеш еден од нас, отколку да бидеш вработен подлизурко кај тие никаквеци?</em>

Кога капетанот одговорил дека неговата совест не би му дозволила да ги прекрши законите на Бога и луѓето, пиратот Белами продолжил:

<em>Ти си ѓаволски совесен злобник, јас сум слободен принц, и јас имам исто толку авторитет да војувам со целиот свет како и оној кој има стотици бродови по морињата и војска од 100.000 луѓе по полињата; ова ми го вели мојата совест: но не може да се дискутира со вакви подли поттрчковци кои дозволуваат претпоставените да ја рибаат палубата со нив кога ќе посакаат.</em>

*** Вечерната забава

Највисокиот облик на човечко општество во постоечкиот општествен ред е заснован во гостинската соба/салонот/кафулето. Во елегантните и рафинирани повторни среќавања на аристократските класи не постои ниту дел од дрското вмешување на законот. Сечија индивидуалност е целосно почитувана. Оттаму, односот и комуникацијата се совршено слободни. Конверзацијата е континуирана, брилијантна и разновидна. Групите се формираат според степен на привлечност. Тие континуирано се растураат и повторно оформуваат преку дејствувањето на истото суптилно и сераспространето влијание. Заемните разлики ги исполнуваат сите класи, а најсовршената хармонија, кога било достигната во човечките односи, се распространува точно под оние услови кои Законодавците и Државниците ги озлогласуваат како услови на неизбежна анархија и конфузија. Ако воопшто постојат закони за правилно однесување во општеството или меѓу припадниците на одделна професија/група, тогаш тие се прости предлози на принципи признаени и просудени од страна на секој индивидуален ум.

Разбирливо е дека во сиот иден прогрес на човештвото, вклучувајќи ги сите безбројни елементи на развој кои денешното време ги открива, општеството воопшто, и во сите негови односи, нема да постигне толку висока оцена на совршенство како што одредени делови од општеството, во одредени посебни односи веќе постигнале?

Замислете го односот и комуникацијата во гостинската соба/салонот/кафулето регулирани со посебен закон. Времето во кое секој џентлмен ќе може да зборува со некоја дама одредено со закон; положбата во која би требало да седат или стојат точно определена; темите за кои ќе им биде дозволено да разговараат, тонот на гласот и придружните гестови со кои би можеле да се обраќаат грижливо дефинирани, сето под изговор на спречување безредие и загрозување на привилегиите и правата на другите, дали тогаш постои нешто поприкриено, попресметливо или посигурно кое би ги претворило социјалните односи и комуникација во нетолерантно ропство и безнадежна конфузија?

<right>
- С. Перл Ендрјуз <em>The Science of Society</em>
</right>



[1] ALF – American Labor Federation; CIO – Congress of Industrial Organizations; Оваа, како и сите останати фусноти, се забелешки на преведувачот.

[2] Се однесува на верзии на производи (најчесто прехранбени или пијалоци) коишто содржат мали количини на маснотии и шеќер.

[3] „Вие сте како богови“ – „Ти си Тоа“.

[4] Свет човек во Индија.

[5] Игра на зборови; crank значи осовина, но во колоквијалниот говор исто така означува и грубијан, настран човек.

[6] Dérive - ситуационистички термин. Според нивната дефиниција - Облик на експериментално однесување поврзан со животните услови во урбаното општество: техника на брзо минување низ различни амбиенти. Терминот се користи и за означување на континуираниот период во тек на кој се практикува оваа активност. (Internationale situationniste, Numéro 1, Juin 1958).

[7] Détournement (диверзија) - Кратенка за диверзија на постоечките естетски елементи. Интегрирање на современи или поранешни уметнички производи во некоја посупериорна конструкција во опкружувањето. Од ова произлегува дека не постојат ситуационистичко сликарство или музика како такви, туку само ситуационистичко користење на тие средства. Во нешто поприземно значење, диверзијата внатре старите културни сфери претставува средство на пропагандата кое сведочи за истрошеноста и надминатоста на тие сфери.

[8] Во оригиналот стои <em>Right</em> алудирајќи и на десница (политичка); How is it that „the world turned upside-down“ always manages to <em>Right</em> itself?

[9] Hillbilly - рурални мочварни комуни од југот на САД.

[10] Industrial Workers of the World – Северно Американски синдикат формиран 1905 кој подоцна добива и меѓународен карактер. За кратко време успева да стане највлијателниот синдикат во САД а воедно и најрадикален, нивната верзија на синдикализмот ја нагласувала ангажираноста – агитацијата, пропагандата и пред сè директната акција – а не долгорочната систематска организација. Во одреден период од своето постоење во него преовладува анархистичката струја. Неговото жестоко противење на учеството на САД во Првата светска војна, властите го користат како изговор за жестока акција против него, каде што во организираната и систематска кампања на терор повеќето од неговите водачи се убиени, затворени и мачени, а неговата структура и организација разбиена. После тоа IWW никогаш не успева да се консолидира, постои и денес но повеќе како историски артефакт.

[11] Старокелтски магичен празник кој според нашиот календар се паѓа на први мај.

[12] Обред на нативните Американци од племињата на северозападниот брег, каде што домаќините на обредот великодушно раздавале подароци, а понекогаш и го уништувале сопственото богатство со цел да демонстрираат изобилие и дарежливост очекувајќи евентуално возвраќање.

[13] Во понатамошниот текст за именување на Net ќе стои Мрежа, а за Web Пајажина.

[14] <strong>plot</strong> <em>n</em> парче земја; Am катастарски план; заплет, фабула; заговор, интрига; <em>vt</em> внесува во карта (положба на авион/брод), вцртува (податоци во графикон), нацртува; парцелисува (земја); <em>vi</em> прави план, прави заговор/интрига; <strong>~.ter</strong> <em>n</em> картограф, цртач; завереник, интригант; <strong>~.ting</strong> <em>n</em> внесување, вцртување (во графикон); правење заговор/интрига; <strong>~.ting paper</strong> милиметарска хартија.

[15] Првата англиска колонија во новиот свет која се наоѓала на остров на брегот од Северна Каролина (1585-1587) - официјално „неуспешна“.

[16] Религиозни и политички движења од времето на Англиската граѓанска војна и подоцна.
<em>Антиномисти</em> – оние кои ја отфрлале општествено етаблираната моралност. Омилено место за собирање им биле таверните, „вистинските божји куќи“, каде што пиеле и пушеле, се опуштале, пееле, мувале, дереле, пцуеле и брбљале. Биле пацифисти, помило им било да бидат „мртви пијани секој ден во неделата наместо да убијат човек“; гревот за нив не постоел, „пцуењето, пијанството, прељубата и кражбата се свети како и самиот Бог“. Според нив „рамноправноста, еднаквоста и заедништвото ќе воспостават универзална љубов, мир и совршена слобода“. <em>Левелери</em> – радикалното крило на антиројалистичкиот блок. Името потекнува од „израмни, изедначи“, а се залагале за отстранување на политичките, социјалните и економските нееднаквости меѓу луѓето. <em>Дигери</em> – движење на најсиромашните селани без земја, кои започнале да го населуваат и обработуваат јавното земјиште. Нивните заедници биле втемелени на анархокомунистички принципи, инспирирани од примерите од Новиот Завет (<em>Заедница на љубов и заеднички имот</em>; Дела апостолски 4:32; и др.). <em>Рантери</em> – религиозно движење, наследник на идејата на Братството на Слободниот дух, најсубверзивната христијанска ерес од средниот век. Ги одбивале сите закони, институции и правила на официјалната Црква, но и световниот морален (особено сексуален) кодекс на тоа време.

[17] Пребегнати црни робови; нивните потомци

[18] Француски бандити анархисти.

[19] препев Џиа Чиа


#title Демократска хипноза
#LISTtitle Демократска хипноза
#SORTauthors непознат автор
#SORTtopics демократија
#date 2012
#source [[https://anarhisticka-biblioteka.net/library/aaa-demokratska-hipnoza][anarhisticka-biblioteka.net]]
#lang mk
#pubdate 2015-10-14T09:29:12
#notes Наслов на оригиналот: <em>Ipnosi democratica</em>. Објавено во: „L’innocenza del divenire”, br. 0,2 - јули 2012, Италија



Уште една критика на демократијата? Повторно? Да, сакаме да промислиме што е демократија и дали е навистина можна, а во тој случај и дали е, нема да кажам праведна, но барем прифатлива, со оглед дека се прикажува како врвен пример за толеранција, прифаќање, еднаквост, проследена со колективно лицемирие кое го омеѓува нејзиното поле.

Етимолошки, зборот демократија значи „владеење на народот“. Меѓутоа, дали демократијата навистина може да биде владеење на народот? На теоретско ниво, за да го задржи таквото значење, би подразбирала дека целиот народ заедно ги носи одлуките кои се однесуваат на него самиот.

Тоа би можело да се примени само на мала заедница или пак на ограничена територија, во секој случај не е применливо на метропола или на град од средна величина. Би било невозможно и неизводливо; демократијата, значи, се претвора во претставничка демократија, <em>ergo</em> во крај на секоја индивидуална и колективна слобода.

Како функционира претставничката демократија? Некој се кандидира (речиси секогаш истите личности, речиси секогаш припадници на владејачката класа и така натаму), а народот е повикан да избере кандидат кој подоцна ќе му наредува што треба да прави, сè по логиката на мнозинството кое победува над малцинството. Современа поука: застапникот не може да нè ослободи од никакво угнетување, затоа што застапникот на владејачката класа е патетичен како и оној од пролетерската, како што некој има кажано... Според тоа, проблемот лежи во претставувањето. Дали избраниците навистина го претставуваат мнозинството народ? Најверојатно не, со оглед дека немаат сите право на глас (старосна граница, државјанство, живеалиште...), но дали барем го претставуваат мнозинството избирачи? Најверојатно не, бидејќи само еден дел од избирачите излегуваат на избори, особено во денешно време кога избирачката воздржаност е сè почеста појава.

Значи не го претставува ниту мнозинството избирачи? Во суштина не. Дури и земајќи предвид дека на изборите немало никакви неправилности, сепак кандидатот ја следи програмата која тој ја составил (иако никогаш нема да се придржува на неа), а управува и владее на темел на своите интереси и своето мислење (кое не може и никогаш нема да може никого да претставува, токму заради својственото обележје на мислата која е, или барем би требало да биде, единствена и различна за секоја личност).

Дали демократијата може да стане директна? Директната демократија функционира на следниот начин: одлуките навистина ги носи народот преку народни собранија и јавно гласање, со цел да се избегнат можните изборни измами. Значи, сето тоа станува изводливо и остварливо, иако побавно и нешто позаплеткано и посложено, но сепак изводливо и остварливо меѓу помал број луѓе, во една заедница, во гратче, во слабо населено подрачје.

Станува навистина владеење на мнозинството, во смисла дека секоја одлука ја носат сите по, се разбира, критериумот на мнозинство. Меѓутоа, владеењето на мнозинството, иако мнозинството постојано се менува бидејќи не произлегува од гласот кој трае со години туку се менува од одлука до одлука, сепак останува владеење, односно диктат на еден дел на населението над друг. Во овој случај значи не би било вистинско владеење на народот, не би била вистинска демократија.

Може ли тогаш да изникне нешто директно, односно слободно и еднакво, без радикален раскин со овој систем на смрт?

Дали денешната демократија е праведна, или барем прифатлива?

Би можеле да цитираме неколку зборови од Малатеста: „Кога демократијата не би била само просто средство за измама на народот, буржоазијата, заради загрозеност на сопствените интереси, би подготвувала бунт, користејќи ја сета сила и влијание произлезени од сопствеништвото над богатството, за да ја потсети владата на нејзината улога на обичен жандарм во служба на буржоазијата. [...] Органот и улогата се неразделни поими. Одземете му ја улогата на органот, тој или ќе умре или улогата ќе се обнови. Доведете војска на подрачје каде што за војна, внатрешна и надворешна, нема ниту причина ниту страв, таа ќе предизвика војна, а ако не успее, ќе пропадне. На подрачје каде што нема злосторства за истражување и злосторници за апсење, полицијата ќе создаде злосторства и злосторници или, пак, ќе исчезне.“ Без забелешки, затоа што „демократската нормалност“ која на сите би гарантирала слобода и благосостојба не може да постои.

Дојде време да се бориме за нешто друго? Може ли да постои свет без влада? Кога поданиците ќе ги разбудат своите зли страсти со кои ќе го уништат злото на постоењето?

Демократијата веќе ја извади својата маска, кога угнетените ќе ги извадат своите маски за да стават крај на овој беден свет?


#title Кратка хронологија на Ситуационистичката интернационала
#author Алекса Голијанин
#LISTtitle Кратка хронологија на Ситуационистичката интернационала
#SORTauthors Алекса Голијанин
#SORTtopics ситуационизам, историја
#date 2003
#source Guy Debord, *Društvo spektakla*, anarhija/blok 45, Beograd, 2003 [[http://anarhija-blok45.net1zen.com/][anarhija-blok45]]
#lang mk
#pubdate 2015-01-06T02:00:10
#notes Превод: Стефан Симоновски, 2003.





       „Нашиот обид беше најдобар начин да се напушти XX век.“

       <em>-</em><em> Internationale Situationniste</em> #9, август 1964















*** Почетокот



Ги Ернст Дебор е роден на 28 декември 1931 година, во Париз, во семејство уништено од Големата депресија. Неговиот татко умира кога Дебор има четири години. Тоа е период на големи улични немири, општо превирање, подем на фашизмот, Народниот фронт, Граѓанската војна во Шпанија. Сè до почетокот на Втората светска војна, со својата мајка живее во Париз; потоа заминуваат на југ. Идниот автор на антифилмови, пророкот на „укинувањето на сите отуѓени облици на комуникација“, па оттаму и на филмот, военото време го минува во По и во филмската Мека: Кан.





*** Летристичките години: 1950-1957



По полагањето на приемните испити за парискиот Универзитет, 1950 година, Дебор преминува од Кан во Париз. Но, не запишува ниту еден факултет. На мајка си и јавува дека сè е во најдобар ред. Времето го минува во бескрајни лутања и пијанчења со деликвенти и малолетници од левиот брег на Сена. Многу е активен во бурните расправии кои се воделе по париските кафеа, со кои тогаш суверено владееле, за Дебор, одвратните егзистенцијалисти.



Во исто време, на истиот брег на Сена, најголема збрка прави еден дојденец од Романија: не е Тристан Цара (Семи Розенсток), кој во тоа време, заедно со уште некои старини од херојското време на париската дада (Елијар, Арагон), ги истражувал понорите на потполно поинаков делириум – сталинизмот. Овој другиот бил момче со име Жак Исидор Голдштајн, кој истотака се претставувал под псевдоним: Исидор Ису. Веднаш по Втората светска војна, 1946 година, Ису го објавил раѓањето на <em>летризмот</em>: „авангарда на авангардата“. Настанат како опозиција на надреалистите скаменети околу Бретон, летризмот се вратил на корените: целосна диверзија над јазикот во манирот на прото-дада. „Бевме против моќта на зборовите. Против моќта...“, пишува Жил Волман, еден од летристите и подоцнежен сојузник на Дебор.



До Деборовото доаѓање во Париз, Ису веќе стекнал култна репутација. Ја алармирал јавноста со прогласи како „12 милиони млади ќе ги заземат улиците на Париз за да изведат летристичка Револуција!“, а најголем скандал предизвикал со списите <em>Механика на жените</em> („сексуален прирачник за потребите на младата генерација“, забранет) и <em>Расправа за нуклеарната економија: Бунт на младите.</em> Ису извршил големо влијание врз Дебор. Неговиот прв „описен филм“ <em>Расправа за валканоста и вечноста</em> (1950), изложил многу елементи кои Дебор подоцна ќе ги користи во своите филмски колажи-есеи. Освен можеби еден: Филмот на Ису траел четири и пол часа.



За тој филм е поврзан и прочуениот „кански скандал“, кој и го навел Дебор да им пријде на Ису и летристите: после низа провокации приредени за време на фестивалот 1950, на летристите им успева да издејствуваат прикажување на филмот на Ису. На крај, благодарение на добрата волја на Жан Кокто и поддршката на уште некои млади режисери, Ису ја добил наградата „за авангарден филм“, која била измислена на лице место.



Сепак, централниот потрес кој го предизвикала оваа група не е поврзан ниту со филмот ниту со истражувањата на „физичките својства на зборовите“. Тој потрес се случил нешто порано истата година: станува збор за упад на Велигденската миса на 9 април 1950, во црквата Нотрдам, во Париз. Командосите биле Серж Берна и Мишел Мур. Командосот Берна бил автор на текстот кој пред олтарот го изговорил командосот во одора на фратар, Мишел Мур. Париз, измачен од војната, повоените репресии и општата беда, очекувал Велигденска порака на мир и нов почеток. Добил нешто друго. Овој текст заслужува да биде наведен во целина:




<quote>
Денес на Велигден оваа Света година

овде

под ликот на Нашата Светица

ја обвинувам

целата католичка црква за смртоносно

скршнување на нашата животна сила

кон празното небо

ја обвинувам

католичката црква за измама

ја обвинувам

католичката црква за труење на светот со својот мрачен морал

и затоа што претставува жива рана на распаднатото тело на Западот



Навистина, јас ви велам: Бог е мртов

Ние повраќаме од грозната блутавост на вашите молитви

зашто вашите молитви станаа заразниот дим на боиштето

на нашата Европа



Затоа заминете во трагичната и оплеменувачка

пустина на светот во која Бог е мртов

и изринете ја оваа земја повторно со своите голи раце

своите горди раце

своите раце кои не се молат



Денес на Велигден оваа Света година

Овде под лицето на Нашата Светица

ние прогласуваме смрт на Христос Бог

за човекот конечно да може да живее.
</quote>




Мур потоа се симнал од говорницата и тргнал низ масата од верници, весело благословувајќи ги. Уследил напад на швајцарските Гардисти и разјарената толпа, на кои некако успеале да им побегнат, но набрзо ги фатила, поточно, спасила полицијата.



Андре Бретон кој во 1943, во <em>Третиот манифест на надреализмот</em>, ја предвидувал појавата на „нова генерација“ која ќе знае да го отфрли сето она што во надреализмот е мртво и со она што е живо да тргне понатаму, непосредно по скандалот пишува: „Ударот е зададен на вистинското место, во самото срце на октоподот кој сè уште го дави човештвото. Во нашата младост, јас и уште некои луѓе кои сè уште се мои сопатници – Арто, Кревел, Елијар, Пере, Превер, Шар и многу други – сонувавме како тој удар го задаваме токму на тоа место“. Самите летристи со ништо не возвратиле на оваа љубезност на своите „лоши татковци“.



Дебор за прв пат се огласува со еден филм: <em>Пискотници во слава на де Сад</em> (1952). Дотогаш невидена провокација, сочинета од нарација (со неколку најпознати Деборови поетски и теориски искази), изветена филмска лента, случајни кадри, пораки испишани на екранот и 20 минутно ништо (освен белиот екран и зуењето на проекторот). На проекцијата во Cinema Club во Латинската четврт, на 13 октомври 1952 година, револтираните гледачи, кои почнале да ја напуштаат салата, Серж Берна ги уверувал дека треба да се вратат зашто „на крај има навистина нешто валкано“. Мишел Бернштајн имала задача за време на проекцијата, кога публиката би започнала да негодува, да испушта врисоци какви, како подоцна раскажувала, ни самата не знаела од каде успевала да ги извлече. Дебор за тоа време од балконот ја посипувал публиката со брашно.



На прикажувањето на филмот претходел Деборовиот есеј <em> Пролегомена за сите идни филмови</em>. Тука се наѕираат првите елементи на идната ситуационистичка теорија. Најпрвин, преку јасно отфрлање на Сартровото поимање на <em>ситуацијата</em> (од <em>Situations I & III</em>) како „фактичко“ или „дадено“. Ова пасивно толкување е целосно отфрлено: „Идната уметност ќе биде или отфрлање на ситуациите или ништо“. Во самиот филм, поимот останува, но овојпат сфатен како активност: „Науката за ситуациите која ќе ја создадеме, ќе ги позајми елементите на психологијата, статистиката, урбанизмот и етиката. Тие елементи ќе бидат насочени кон нова цел: <em>свесно создавање ситуации</em>“.



Со други зборови, кон свесно создавање живот. Овде вреди малку да се задржиме, бидејќи кажано е токму она главното: сè затекнато и пасивно прифатено, мора да биде отфрлено. Сами создавајте ситуации и амбиенти, некои други, свои. Готово е со она што имаат да ни го <em>понудат</em>.



Дебор, Мишел Бернштајн, Мижел Мур, Серж Берна и Жил Волман набргу раскинуваат со Исо. Дури и најлуцидните и најпровокативни интервенции не можеле да го сокријат фактот дека станува збор за стара расправија: онаа помеѓу уметноста и антиуметноста, помеѓу различните начини на <em>претставување на животот</em>. Што е со самиот живот? Зошто тој и понатаму ни се измолкнува? Зошто и ние самите дополнително го оттурнуваме во претстава? Прашањето кое во <em>Општество на спектаклот</em> нѐ пречекува веднаш на почетокот, во првата теза, веќе тогаш било поставено.



Во платформата усвоена на основачкиот конгрес на Летристичката интернационала, на 07.12.1952 година, во Обервил, го читеме следното (сето пишувано со мали букви):




<quote>
„...сè на сè, човечката состојба веќе не нè задоволува... сите кои нешто одржуваат придонесуваат на работата на полицијата... сè ни е забрането. диверзиите на малолетниците и употребата на дрога, како и сите други гестови, служат само да ја исполнат празнината, неколку наши другари се во затвор заради кражба. протестираме заради страдањата нанесени на оние кои сфатиле колку е важно никогаш да не се работи, за тоа немаме што да расправаме. човечките односи треба да се засноваат на страст, во спротивно, терор“.
</quote>




Еден примерок на конгресната платформа, отчукан на расклатена машина за пишување, бил зачепен во шише и пуштен низ блискиот канал.



Во текот на една прошетка, 1953 година, на ѕид на улицата Де Сен, Дебор испишува со креда: НИКОГАШ НЕ РАБОТИ. Првиот апсолутно модерен графит.



Истата година, на самиот почеток на нова авантура, Дебор извршува обид за самоубиство со гушење. Деталите во врска со конкретната техника остануваат нејасни. Оваа идеја продолжила да го прогонува.



Се појавува ново име: Иван Чеглов, понекогаш потпишан како Жил Ивен. Неговиот текст <em>Правила на новиот урбанизам</em> (1953) го одбележал овој период и оставил најсилен впечаток на Дебор. Самиот Чеглов, кој тогаш имал 19 години, наскоро бил исклучен од ЛИ (практика со која безмилосно ќе се продолжи), а потоа и затворен во лудница. Со него приказната за градовите, кои повеќе нема да бидат „градови на работа и вина, непроменливи факти“ (Волман), добила одлучувачки залет; „урбанистичките“ и „психогеографските“ размислувања ќе заземаат едно од најважните места во сите идни истражувања: „Секој ќе живее во своја сопствена катедрала. Ќе постојат соби кои ќе ги поттикнуваат соноиштата посилно од која било друга, куќи во кои ќе биде невозможно да не се заљубиш...“. Текстот на Иван Чеглов потоа е објавен и во првиот број на Ситуационистичката интернационала (1958).



Наа 22 јуни 1954 година излегува Потлач #1, новото гласило на ЛИ. На јазикот на Кваикутл Индијанците од Британска Колумбија, <em>потлач</em> буквално значи „војна“, но всушност означува ритуално натпреварување во подарување и уништување на личниот имот. Кај народите од северозападниот брег на Америка потлач е главниот начин за стекнување престиж. Потполно спротивно на нашиот „обичај“; овде натрупување и трошење, таму исто така натрупување, но единствено за натрупаното да биде подарено или уништено.



Подоцна, по повод објавување на комплетната серија на Потлач (1959), Дебор објаснува како духот на <em>потлачот</em>, како облик на размена, во практика често значел „размена на навреди кои ги должевме на оние чија идеја за живот беше далеку од нашата“.



Потлач бил бесплатно списание. Како што пишувало во првиот број, списанието е испраќано на адреси случајно избрани од телефонскиот именик, како и на луѓе за кои ценеле дека најмалку сакаат да го видат. Некои примероци се оставани на тротоарите. Пристигнува и првата јасна anticopyright порака: „Сите текстови објавени во Потлач можат слободно да бидат репродуцирани, прилагодувани и цитирани, без наведување на изворот“. Тука е и пораката за идните соработници: „Доколку верувате дека сте ГЕНИЈ или само личност со БРИЛИЈАНТНА ИНТЕЛИГЕНЦИЈА, пишете на Летристичката интернационала“. Во уводниот напис пишува: „Ние работиме на свесното и колективно воспоставување на една нова цивилизација“. Така започнува Потлач #1, „најангажираната публикација на светот“.



До 22 мај 1957 година излегле 29 броеви на Потлач во кои се собрани сите позначајни есеи, пораки, резултати од заедничките истражувања и соопштенија од тој период.



Во 1954 започнува бунтот во Алжир. Воздухот го исполнуваат нови тензии. Веќе во првиот број на Потлач стигнува и првото отворено непријателско соопштение на адреса на класните макроа: синдикатите, конкретно, CGT, кој бил под контрола на Комунистичката партија на Франција. Во текстот кој ја критикува синдикалистичката филозофија на „животен минимум“, Дебор порачува: „Општествената борба не може да биде бирократска, туку само страствена...“.



Сепак, сите главни теми се истражувани напоредно: од револуцијата, работата и неработата, до прошетките по крововите на Париз:




<quote>
Потлач #7: „Сободното време е вистинското револуционерно прашање... Бидејќи неколку години минавме неработејќи буквално ништо, својот општествен став можеме слободно да го прогласиме за авангарден. Имено, во општество кое сè уште провизорно е засновано на производство, ние трагаме по начини за сериозно да се посветиме исклучиво на слободното време“.



Потлач #23 го донесува заедничкиот текст <em>Рационално разубавување на градот Париз</em>: „Да се отворат крововите на Париз за прошетки, преку внимателно прераспоредување на пожарните скалила и правење тротоари онаму каде што тоа е потребно... Да се постават прекинувачи на уличните светилки, со што градското осветлување ќе биде под јавна контрола“, итн.
</quote>




Во истиот број фрчат предлози за нови називи на улиците и графити. Во текстот <em>За улогата на пишаниот збор</em>, за станбените згради во близина на фабриката на Рено бил предвиден следниот графит: СПИЕШ ЗА ГАЗДАТА.



Во овој период Дебор пишува некои од најзначајните есеи: <em>Големиот сон и неговите клиенти</em>, <em>Архитектурата и играта</em>, <em>Последните денови на Помпеја</em> (со Мохамед Даху), <em>Зошто летризам?</em> (со Волан) и заедничкиот <em>Интелигентен преглед на авангардата за 1955 година</em>. Не заостануваат и останатите; покрај текстовите, објавен е и голем број колажи и други „диверзии“ на сметка на „даденото“ и „фактичкото“. Тоа била омилената техника, но и извор на многу сериозни очекувања:




<quote>
„Диверзијата не води единствено кон откривање на скриените таленти. Таа води кон директен судир со сите општествени и законски конвенции и како таква претставува моќно оружје во служба на вистинската класна борба. Евтиноста на нејзините производи е тешка артилерија која ги разбива сите кинески ѕидови на разбирање. Тоа е вистинско средство на пролетерската уметничка едукација, првиот чекор кон автентичниот комунизам“ (Дебор и Волман, <em>Теорија на диверзии,</em> 1956).
</quote>




Овој текст, пишуван со речник од кој и Ленин би се наежил, настанал во исто време кога и Лениновиот портрет-колаж, на кој славното чело го заменуваат бујни женски облини од некоја стара еротска фотографија. Портретот го врамуваат зборовите: „Универзумот се врти околу нејзините цицки“. (1956).



Неколку значајни текстови се појавуваат и во други публикации. Така, Деборовиот прочуен <em>Увод во критиката на урбаната географија</em> објавен е во Les Lèvres Nues #6 (<em>Голи усни</em>, 1955), списание на белгиска надреалистичка група. Истото списание ја објавува и Деборовата „психогеографска мапа на Париз“, <em>Голиот град</em> и веќе споменатиот текст <em>Теорија на диверзии</em>, напишан во соработка со Волман (#8, мај 1956).



Во тие два текста добро е фокусирана главната мета на нападот:




<quote>
„Добро знаеме со каков слеп фанатизам непривилегираните се спремни да ги бранат малите предности на својата позиција. Таа патетична илузија за привилегиите директно е поврзана со владејачката, буржоаска <em>идеја за среќата</em> која ја потхранува целиот пропаганден систем. Тука е вклучено сè: од Марлоовата естетика до Кока-Кола. Кризата на таа <em>идеја за среќата</em> мора да биде поттикнувана во сите прилики и со сите можни средства“ (Дебор, <em>Увод во критиката на урбаната географија</em>, 1955).
</quote>




Потоа Дебор и Волман:




<quote>
„Во крајна линија, кој било знак – која било улица, реклама, слика, текст, кој било приказ на <em>општествената претстава за среќата</em> – подложен е на претворање во нешто друго, дури и во своја спротивност“ (<em>Теорија на диверзии</em>, 1956).
</quote>




<em>Увод во критиката на урбаната географија</em>, „еден од најинтелигентните рани есеи на Дебор“ (Лен Бракен, биографија), значаен е по тоа што добро ги изразува заедничките стремежи на групата и атмосферата која владеела во тоа време:




<quote>
„Помеѓу сите нешта во кои учествуваме, со или без интерес, <em>заедничкото истражување на нови начини на живот</em> е единствениот аспект кој сè уште е исполнет со страст. Естетиката и другите дисциплини покажаа дека се блатантно неадекватни во тој поглед и затоа заслужуваат најголем презир“.
</quote>




Освен тоа, дознаваме дека терминот „психогеографија“ го сковал „еден неписмен Алжирец, летото 1953 година“, но без понатамошни објаснувања.



Иако давале сè од себе да ги одбијат помалку радикалните групи и поединци, гласот се ширел. При крајот на 1955 на групата ѝ се придружува Александар Троки (Trocchi), некогашен морнар (пловел во воените конвои за Мурманск), а сега писател, сексуален инструктор и посветен наркоман: „Отфрлам сè; ме интересира единствено револуцицјата. Не во некоја објективна или идеалистичка смисла, туку како нешто што треба да биде во срцето на секој човек. Тој нов став е веќе дел од мене... Не припаѓам на овој свет и вашите закони повеќе не ме интересираат“. Неколку години подоцна Трокиевата репутација ќе прерасне во вистински култ, особено по објавувањето на <em>Каиновата книга</em> (1960). Но, тие денови, Троки најголемиот дел од времето го минувал во една мала, изнајмена соба, главно читајќи и излегувајќи надвор единствено да игра флипери и да се „деконцентрира себеси“ со жени.



Во 1956 година, на летристите им се приклучуваат и членовите на надреалистичката група КОБРА (акроним за групата чии членови биле од КОпенхаген, БРисел и Амстердам), меѓу кои биле и холандскиот архитект Констан и данскиот уметник Асгер Јорн, идниот главен организатор, но и спонзор на многу активности.



Истовремено: масовни бунтувања во Полска и Унгарија, војна во Алжир, Суецката криза, штрајкови ширум Франција и Шпанија. Тензијата помеѓу „уметничките“ и „револуционерните“ преокупации се заострува. Се бара платформа која би можела да ја надмине таа тензија преку целовит пристап. Текстовите од тој период варираат од самокритика („во овој миг доцна е за уметност...“), до прилично апстрактни обиди да се изнајде интегрирана платформа (Конгресот во Алба, Италија и основањето на <em>Меѓународното движење за имажинистички баухаус</em>, 2-8 септември 1956; иницијатори Асгер Јорн и Џузепе Галицио).



Во 1957, во својата 26 година, Дебор ги пишува <em>Мемоарите</em> (објавени 1959): колаж составен од слики, цитати, исечоци од весници, реклами, фотографии и стрипови, распоредени на педесетина страници, без ниту еден збор од Дебор. Асгер Јорн бил задолжен за линиите и дамките. <em>Мемоарите</em> го опфаќаат клучниот период за Дебор, 1952-53. Посветени се на сите со кои ги минувал најлудите и најбезнадежните денови, „кои зад себе не оставиле никаква трага“. Освен... „новата генерација ништо нема да препушти на случајот“, „од ова никогаш нема да излеземе живи“, „живеевме брзо“, „моментално трезен“, „кој знае каде ќе се најдеме утре?“, итн. Книгата била укоричена во шмиргла, за да ги оштети сите книги со кои ќе се најде на полица.





*** Ситуационистичките години: 1957-1972



Преименувањето на Летристичката интернационала во Ситуационистичка (СИ), до кое дошло на конгресот во Козио ди Ароша, на 28 јули 1957 година, не било само формално прашање. Групата за изминатите шест години преминала долг пат и направила големо отстапување од идеите и преокупациите кои ги именувал Ису. За животот, но и за пресметката со сè што стоело наспроти животот, било потребно нешто посилно од уметност и антиуметност. Дотогаш оваа пропозиција била јасно формулирана.



Но, пред тоа доаѓа до едно значајно исклучување: овој пат на ред бил Жил Волман, еден од првите Деборови сопатници. Наместо јасно објаснување во Потлач е објавен текст кој потсетува на некролог: „Волман играше значајна улога во организирањето на летристичката левица и во основањето на Летристичката интернационала, 1952 година. Беше автор на ’мегапнеуматични поеми‘, теоријата на ’синематохром‘ и еден филм (<em>Антиконцепт</em>). Беше делегат на ЛИ на конгресот во Алба, септември 1956. Имаше двесет и седум години“.



„Подобро да ги менуваш пријателите, отколку идеите“, изјавил Дебор нешто порано по повод практиката на исклучување. Заради ваквиот став често бил критикуван; дијагнозата на манијакален авторитатизам на прв поглед не е далеку од вистината. Најпосле, ни самиот не криел дека во некои случаи намерно ги заострувал односите до точка на пукање. Сепак, малку поширок увид во текстовите кои ги прателе тие исклучувања покажува дека Дебор пред сè барал целосна посветеност, доследно спроведување на <em>заеднички</em> усвоената програма; во спротивно, разводнување, рушење, враќање на позициите од кои тукушто се поместиле. Многу членови на групата си оделе сами, за да се посветат на своите уметнички и професионални кариери, што било неспоиво со програмата на групата. Некои биле исклучени без јасни образложенија, а некои, како двајцата холандски архитекти кои го прифатиле проектот на изградба на една католичка црква, од причини за кои не вредело да се трошат зборови.



Во текстот кој следел веднаш по раскинот со Волман, сигурно многу поболен отколку што сакал да признае, Дебор уште еднаш се осврнал на тоа прашање:




<quote>
„Постојаното инсистирање на апсолутна строгост води кон подеднакво апсолутна изолација и неефикасност, а на крајот и во неподвижност, во целосно изопачување на духот на критиката и откривањето. Мораме еднаш засекогаш да ги спречиме сите такви секташки ставови во корист на вистинските акции. Тоа треба да биде единствениот критериум за здружување или раскинување со другарите. Но, тоа не значи дека треба да ги отповикаме досегашните раскини, како што многумина ни предлагаат. Напротив, сметаме дека е потребно да се оди уште понатаму во раскинувањето со сите навики и личности“.

</quote>



Последица на тоа „преиспитување“ било тоа што од седумдесетина луѓе, кои во различно време биле членови на СИ, моментот на нејзиното распуштање го дочекале само Дебор и Џанфрако Сангвинети.



На основачкиот конгрес на СИ дошло до официјално здружување на Летристичката интернационала, Јорновиот <em>Имажинистички баухаус</em> и <em>Лондонската Ппсихогеографско друштво</em>. Неколку години подоцна, ќе бидат оформени скандинавската и германската секција, со очигледно влијание на иницијативите кои се појавиле и во други земји (холандскиот <em>Прово</em>, подоцна жестоко критикуван).



Основањето на СИ го прателе два Деборови текста кои опширно ги разгледале дотогашните искуства и понудиле нови насоки. Првиот текст бил објавен како интерен документ и носел многу долг наслов: <em>Извештај за конструирањето ситуации и услови за организација и делување на ситуационистичките тенденции</em>. Главната намера откриена е веќе во првите неколку реченици:




<quote>
„Пред сè, ние сметаме дека овој свет мора да биде променет. Се стремиме кон најпотполно ослободување на општеството и животот во кои денес сме заробени. Ние знаеме дека таа промена е можна преку примена на соодветни акции“.



„Потребно е заеднички да ја дефинираме нашата програма и дисциплинирано да ја спроведуваме користејќи се со сите средства, дури и уметнички“.
</quote>




Тоа практично бил манифест, во кој се разгледани сите прашања кои дотогаш внатре групата биле изолирани како приоритети. Првиот дел на текстот <em>Револуција и контрареволуција во модерната култура</em>, се бави со критика на дотогашните уметнички обиди: од футуризмот, преку дада и надреализмот, кон очигледните претходници. Заклучоци од таа расправа наоѓаме и во <em>Општество на спектаклот</em>, но и во текстот кој уследил веднаш по овој и бил објавен во последниот број на Потлач: <em>Уште еден напор доколку сакате да станете ситуационисти</em>. Во тој текст, Дебор ја изложува тезата за <em>декомпозиција</em>, повторно тргнувајќи од надреализмот. Имено, според Деборовиот календар, уметноста престанала да се развива со крајот на првата фаза на надреалистичкиот експеримент, некаде околу 1930 година. Оттогаш имаме само повторување. Самиот надреализам оттогаш почнал да губи на значење, за после Втората светска војна, тонејќи сè подлабоко во водите на „мистичниот идеализам“ или комерцијалната уметност, да престане да биде релевантен. Новото создавање, супериорно во однос на сета дотогашна уметност и антиуметност, можно е само во услови кои ќе настанат по „револуционерната ликвидација на капитализмот“.



Имено, потребни ни се услови за создавање живот, а не на некаков си нов уметнички израз. Оттаму толку бруталниот заклучок на расправата за која некој можеби помислил дека се однесува само на езотеричните преокупации на една мала група авангардни уметници. Треба да се има предвид дека групата, сè до 1960 година, кога во неа влегува Раул Ванејгем, ја чинеле исклучиво уметници, писатели и архитекти. Тоа секако влијаело на изборот на прашања и правецот од кој ја напаѓале главната мета: општеството во целина, неговата „идеја за среќата“, а не само неговата уметност.



Во делот на <em>Извештаиите</em>, со наслов <em>Кон Ситуационистичка интернационала</em>, разгледувани се практични прашања. Тоа бил преглед на дотогаш започнатите истражувања и нивните дострели: техниките и програмите како што се „минувања“ (derivé), „диверзија“ (detournement), психогеографија и унитарен урбанизам – тој специфично ситуационистички изум, кој требал сите овие аспекти на Големата револуционерна игра да ги поврзе со цел остварување на „супериорна организација на животот“.




<quote>
„Ситуационистичката игра се разликува од класичниот концепт на игра заради радикалната негација на натпреварувањето и неприфаќањето на одвоеност на играта од секојдневниот живот“.



„Сè укажува дека суштината на нашите истражувања е хипотеза за создавањето ситуации...“.



„Треба да настојуваме да создаваме ситуации, односно, заеднички амбиенти, ансамбли на впечатоци кои го одредуваат квалитетот на моментот. Доколку, на пример, појдеме од собирањето на група поединци за некој временски период, би било пожелно, имајќи ги предвид искуствата и материјалните средства со кои располагаме, да утврдиме кои места, кој избор на учесници и кои провокации на настани водат кон најпожелни амбиенти...“.



„Создавањето ситуации започнува на рушевините на модерниот спектакл. Лесно е да се види до која мера суштинскиот принцип на спектаклот – неинтервенцијата – е поврзан со отуѓувањето на стариот свет. Наспроти тоа, најважните револуционерни експерименти во културата тежнееле да го разбијат поистоветувањето на набљудувачот со ликот на главниот јунак и на тој начин да го наведат на активно однесување, сите свои способности да ги стави во служба на револуцијата на сопствениот живот“.



„Тоа е целата наша програма, која во суштина е минлива. Нашите ситуации ќе бидат ефемерни, без иднина; <em>минувања</em>...“.



„<em>Она што го менува начинот на кој ја гледаме улицата е многу поважно од она што го менува нашиот поглед на некоја слика</em>. Нашата работна хипотеза ќе биде преиспитана во секој иден бунт, од која било страна да доаѓа“.
</quote>




За време на еден викенд во Копенхаген, Дебор и Асгер Јорн ја прават книгата-колаж <em>Fin de Copenhague</em> (1957). Техниката на „диверзија“, применета и во <em>Мемоарите</em>, овојпат донесува брутална критика на модерниот начин на живот и градско планирање. Мета на нападот бил слаткиот, „добро испланиран“ и бескрајно здодевен Копенхаген, додека самиот труд практично ги развил сите елементи на „сечи-лепи“ пристапот кој подоцна ќе стекне огромна популарност – иако и овде треба да се посочи дека се работи за техника која наголемо ја користеле уште дадаистите, што и самиот Дебор го истакнувал. За разлика од надреализмот, чие влијание можеби било и поголемо, дада кај Дебор не будела толку амбивалентни чувства. Таа била и останала неговата најголема младешка љубов.



1958 година ја одбележуваат масовни протести ширум Франција, масакри на цивили во Тунис и Алжир – и првиот број на <em>Ситуационистичката интернационала</em>.



Непријателскиот став кон Комунистичката партија и нејзините синдикати дополнително се заострува. Дебаклот на француската колонијална политика, новите општествени тензии и масовни протести, ја довеле земјата до најголемата криза по Втората светска војна. Во моментот кога де Гол ја презел иницијативата и практично ја укинал парламентарната демократија, добивајќи одврзани раце за пишување на новиот устав на Франција – што за ситуационистите пред сè било индикатор на еден авторитарен тренд, а не причина за „одбрана на демократијата“ – КПФ и нејзиниот синдикат CGT уште еднаш ја запреле плимата на масовни, спонтани штрајкови. Првото јавно соопштение на СИ, <em>Граѓанската војна во Франција</em> (1958), бил истовремена објава на војна на овие класни макроа и на де Головата Франција.



Првиот број на СИ, кој преку неколку секции, но и други групи и поединци, сега бил дистрибуиран ширум западна Европа, донел неколку значајни текстови, меѓу кои и краток преглед на <em>Дефиниции на основните ситуационистички поими</em>: минување (derivé), диверзија, конструирана ситуација, ситуационист, психогеографија, унитарен урбанизам, итн. Така, на пример, дознаваме дека ситуационист е „оној кој се занимава со теорија и практика на конструирање ситуации, член на СИ“, но и дека ситуационизмот е „бесмислен поим, неточно изведен од претходниот, кој алудира на постоење доктрина или на чисто толкување на постоечките факти. Не постои никаков ’ситуационизам‘; тој поим очигледно потекнува од антиситуационистите“.



Прво и основно правило за правилно разбирање на ситуационистите е во некои случаи да не се обидувате да утврдите каде им е главата, а каде опашот. Оставете го тоа за подоцна; препуштете се на <em>минувањето</em>. . .



На последната страница бил објавен и следниот повик:




<quote>
„Момчиња, девојки,

се бара извесна склоност кон надминување и игра.

Не се потребни посебни квалификации.

Без разлика дали сте убави или паметни

СО СИТУАЦИОНИСТИТЕ

Можете да продрете до вистинското значење на Историјата.

Не јавувајте се по телефон. Пишете или навратете:

32, rue de la Montagne-Genevieve, Paris 5“
</quote>




Во 1959 година, Дебор го снима, поточно го прави својот втор филм: <em>За проаѓањето на неколку личности низ прилично кратка единица време</em> (Дебор инсистирал на изразот „единица време“, поттикнат од Бергсоновите шпекулации на тема на времето и лажноста на неговото „мерење“). Филмот е најавен како „белешка за настанокот на ситуационистичкото движење, која, како таква, се занимава со разгледување на сопствениот јазик“. Освен снимката од расправата на Третата конференција која пред тоа е оддржана во Минхен (април 1959) и текстот изговорен во три гласа, како илустрација за главната теза на филмот му послужиле „мислите на класичните автори, извадоци од научно фантастични романи и дела на најлошите, помодни социолози“.



Но, филмот не бил само белешка за настанокот на групата. Отворени се и други прашања, а во извадокот кој следи наидуваме и на првата теза на <em>Општество на спектаклот</em> (во самата книга тезата е изменета така што во чекор ја парафразира првата реченица од Марксовиот <em>Капитал</em>):




<quote>
Глас 2: „Нашиот живот е патување – низ зимата и ноќта – ние го бараме својот пат...“



Глас 3: „Она што некогаш било непосредно доживување се појавува замрзнато во далечината, натопено во вкусови и илузии кои оваа епоха ги носи со себе“.



Глас 1: „Она што треба да се укине, продолжува, а со него и нашето абење. Задушени сме, одвоени. Годините минуваат, а ние не менуваме ништо“.



Глас 2: „Уште едно утро на ситите улици. Замор од толкуте ноќи минати на ист начин. Долго траеше таа прошетка...“.



Глас 2: „Секако, и од тоа може да се направи филм. Но, дури и кога на тој филм би му успеало да биде подеднакво недоследен и незадоволувачки како и стварноста која ја опишува, тоа ќе биде само претстава: бедна и лажна како и овие неколку излитени кадри на една прошетка“.



Глас 3: „Се зборува за ослободување на филмот. Но, од какво значење е ослободувањето на една уметност преку која Пјер, Жак или Франсоа ќе можат тогаш љубоморно да ни ги соопштат своите ропски чувства?“.

</quote>



Единствениот вистински потфат е ослободувањето на секојдневниот живот, не само во некоја историска перспектива, туку овде и сега. Тоа подразбира отфрлање на сите отуѓени облици на комуникација. Затоа и филмот мора да биде уништен“.



1960 година оддржана е Четвртата конференција на СИ во Лондон, на „една тајна адреса“: во Британското поморско здружение. Заклучокот бил многу јасен: „Револуционерните играчи од сите земји треба да се обединат во Ситуационистичката интернационала и на тој начин да започнат со излегување од <em>предисторијата на секојдневниот живот</em>“.



Тогаш била оддржана и презентација на СИ во <em>Институтот за современа уметност</em>. Ситуационистичката делегација уредно го зазела своето место на бината, спремна да одговара на прашања од публиката. Првото прашање гласело: „Што е тоа ситуационизам?“. Дебор, кој не зборувал англиски, одговорил на француски: „Не одговараме на такви пиздарии“, по што комплетната делегација ја напуштила салата.



Истата година, во септември и октомври, Дебор снима уште еден филм: <em>Критика на одвојувањето</em> (првпат прикажан 1961). Овојпат насловот буквално ја изразува главната тема, <em>одвојување/одвојеност</em>, кое Дебор во <em>Општество на спектаклот</em> го нарече „алфа и омега на спектаклот“.




<quote>
„Сиот постоечки поредок се доведува во прашање секој пат кога анонимни луѓе се обидуваат да живеат поинаку. Но, тоа секогаш останува нешто одалечено. За тоа сме известени преку весниците и најновите вести. Остануваме надвор од животот, соочени со уште еден спектакл. Од животот нѐ одвојува нашата неинтервенција. Тоа води во саморазочарување. Кога точно изборот бил одложен? Пропуштивме уште една можност.



Дозволив времето да ми пролета. Го изгубив она што требаше да го бранам“.



„Доживувањата кои го исполнуваат животот на поединецот, на начин на којшто сега е организиран, доживувања кои би требало навистина да нѐ загрижуваат и да изискуваат наше учество, всушност се оние кои изискуваат само наша оддалеченост, здодевност и чисто посматрање. Наспроти тоа, ситуациите кои ни пристигнуваат во облик на уметнички проекции често се привлечни, такви што будат желба да учествуваме во нив. Тој парадокс треба да се искорени, да се постави на нозе. Тое е она што треба да се оствари преку акција. А кога станува збор за овој идиотски спектакл, сведен на фрагментирано и испрано минато, полно бучава и бес... Прашањето не е како да го пренесеме или „преведеме“ во уште еден прецизно уреден спектакл кој ќе нѐ вовлече во илузија на разбирање и учествување. Не. Секој заокружен уметнички израз само ја изразува заокруженоста на минатото и како таков изразува само пасивност. <em>Треба да се уништи сеќавањето во уметноста. Да се уништат сите конвенции на нејзината комуникација. Да се обесхрабрат нејзините обожаватели</em>. Каква задача! Како во замаглена, пијана визија, сеќавањето и јазикот на филмот исчезнуваат истовремено... Во тој екстремен пресврт, најбедната субјективност се испревртува во некој вид објективност: документарна снимка на условите на некомуникација“.
</quote>




Во извадокот кој неодоливо потсетува на Бретон, Дебор вели:




<quote>
„Никој нема ентузијазам да се откаже од патот по кој веќе оди. Драги мои, авантурата е мртва“.
</quote>




Тоа е таа меланхолија која длабоко проникнувала во тие неколку момци и девојки потполно посветени на духот на Играта. Во романот <em>Tous les chevaux du roi</em> (<em>Сите коњи на кралот</em>, 1960) Мишел Бернштајн преку ликовите на Жил (Дебор) и Карол (таа) сјајно пренесува дел од таа атмосфера:




<quote>
„Пронајдовме начин како засекогаш да останеме млади или како нив. Нема да остареме, освен во краен случај. Ќе те пуштиме да бидеш дел од таа приказна“.



„Баш добро“, рече Карол со насмевка, „Јас ќе бидам онаа која никогаш не е тажна“.



„Ах, да“, рече Жил, „но, работата е во тоа што мораш да бидеш тажна. Бескрајно. Инаку веднаш ќе остареш“.



Се обиде да се пошегува: „Ти си многу тажен“.



„Јас? Ужасно“, одговори Жил.



„Си избрал прилично чуден начин да бидеш тажен“, рече Карол.



„Најдобриот“.
</quote>




Сите текстови и технички детали на првите три филма на Дебор објавени се во публикацијата <em>Contre le cinema</em>, 1964 година, во издание на Јорновиот <em>Институт за компаративен вандализам</em>.



Во текстот на филмот <em>За минувањето</em> го читаме и ова:




<quote>
„Бидејќи сè е поврзано, беше нужно <em>с</em><em>è</em> <em>да се промени</em>, преку единствена борба, никако поинаку. Беше нужно да се поврземе со масите, но бевме опкружени со сон“.
</quote>


Во обид да се поврзат со другите, ситуационистите и самите ја повторувале таа проблематична парола за „поврзување со масите“. Дотогаш катастрофалниот учинок на „експертите за слобода“, оние кои ги будат масите од сонот и ги прават свесни за нивната револуционерна улога, бил јасно видлив. Ситуационистите го отфрлале секој облик на политичко „претставување на работничката класа“ (партиите и синдикатите), но нивниот став по тоа прашање останал противречен. Истото важи и за прашањата кои ќе бидат отворени во делот од хронологијата кој следи, а кои се бават со односот на ситуационистите со поединците и групите кои во тоа време јасно се издвоиле како најголеми одметници од официјалната марксистичка линија.



Првиот официјален контакт бил остварен со еретиците од групата <em>Socialisme ou Barbarie</em>, чиишто најистакнати членови биле Корнелиус Касториадис, Клод Лефор и Пјер Канжур. Со овој последниот била воспоставена најтесна соработка, иако краткотрајна (судбина на сите врски кои ситуационистите ги воспоставувале со останатите). Групата делувала од 1949-1965 и била позната по крајно критичкиот однос кон наглото јакнење на бирократската класа, како на Исток, така и на Запад. Менаџерите на Исток, како и корпорациските, синдикалните и социјалните бирократи на Запад, потполно ги преземале сите извршни ингернеции на класичната буржоазија. Линијата на поделба повеќе не била помеѓу сопствеништвото и трудот, туку помеѓу оние кои издаваат наредби и оние кои тие наредби ги извршуваат. Како одговор на таа нова, експертска тиранија, која преку сè поголема фрагментација и специјализација на работата ги уништила фабриките како „места на социјализација“ – или, како што тоа го вели Дебор, места на „опасно зближување“ – <em>Socialsime ou Barbarie</em> понудила искуства од „изворните работнички совети“: оние од Русија 1905 и 1917, Италија и Германија после Првата светска војна и Унгарија 1956.



Овие и други набљудувања имале големо влијание врз Дебор, што најдобро се гледа во Четвртото, „историско“ поглавје од <em>Општество на спектаклот</em>. Од оваа група произлегува и паролата за „општото самоуправување“, која 1968 „била на сечии усни“ (Лен Бракен, биографија). Всушност, Дебор многу порано започнал да ги следи истражувањата на оваа група. <em>Socialisme ou Barbarie</em> била неговата прва школа на политичка економија: бил претплатен на списанието на групата, ги посетувал нејзините состаноци и едно кратко време дури бил и нејзин член.



Првите реакции не биле најповолни: во 1958 година, Дебор ја обвинил <em>Socialisme ou Barbarie</em> дека од работничката класа прави „некој вид на скриен Бог на историјата“. Но, самиот Дебор подоцна опасно се доближил до тој став[1], толку типичен за целата левица, со која ситуационистите во однос на сѐ друго биле во вистинска војна. Класниот фетишизам бил онаа спојка која дури и најекстремните левичарски групи ги одржувала во директна врска со Маркс. „Митот за пролетаријатот“ (Камат) како избрана класа, чиешто ослободување ќе донесе и ослободување на сите останати класи, а на тој начин и укинување на класната поделба во целина, бил, а и денес опстојува како главна левичарска икона. Деборовата теза за „пролетаризација на светот“ значајно ја коригираше таа перспектива, но сепак остана во нејзини рамки.



Тоа прашање, како и прашањето на „работничките совети“, било извор на големи очекувања, но и уште поголема конфузија. Потполното отфрлање на таа перспектива, која гравитирала околу митот за избраната класа и прашањата на „управување со производството“, кое на почетокот на седумдесеттите толку убедливо го извел Жак Камат, тогаш било нешто незамисливо – дури и за самиот Камат. Но, треба само да се потсетиме за кое време говориме. Тука требаат да се имаат предвид барем две работи:




<quote>
1. Говориме за крајот на 50-те и почетокот на 60-те. Тоа тогаш се случувало пред нивните очи. „Работничките совети“ и „самоуправувањето“ не биле само теориски модели, ниту страница од проспектот за алжирскиот или југословенскиот самоуправен „рај“. Поврзан со тоа е уште еден, уште поважен детаљ, кој треба да се има предвид:



2. Денес сосема е заборавено (сигурно не случајно) дека бунтувањата против советскиот режим, во 50-те и 60-те, немале иста цел како и бунтувањата во источна Европа во 80-те, кои јасно тежнееле кон <strong>реставрација на капитализмот</strong>. Целите на бунтувањата од 50-те и 60-те биле изразени со јазикот на „буквалниот комунизам“, но исто така можеле да бидат изразени и со јазикот на една многу стара европска традиција, јазикот на христијанскиот егалитаризам: илјадниците луѓе убиени на улиците на Берлин, Будимпешта, Гдањск и Прага тогаш не барале премин кон митскиот Запад, областа на среќна и неограничена потрошувачка, туку правда за сите, царство божјо на земјата, овде и сега (со или без Бог, како сакате). Тоа биле продолжувања на револуцијата од 1848, но и продолжувања на сите претходни миленаристички инспирирани народни востанија, кои, во речиси непрекината низа, ја раздирале Европа уште од XII век. Тоа е традиција во која треба да се сместат бунтовите од тој период. На Лех Валенса и „Кадифената револуција“ ѝ претходела друга, иако напоредна динамика: убрзаното производство на <em>Homo miserablis</em> (Иван Илич) во погоните на конкурентскиот, „социјалистички“ спектакл, кого не го следела истовремена продукција на стока и можности неопходни за задоволување на сите потреби на тоа ново чудовиште. Од денешна перспектива – од агол на избезумениот, бескрајно фрустриран потрошувач од која било комунистичка земја, тоа гладно сениште желно сè и спремно на сè – сето тоа лесно се губи од вид.
</quote>




Соработката со <em>Socialisme ou Barbarie</em> донела и еден текст објавен во СИ #5, <em>Прелиминарен нацрт на единствената револуционерна програма</em> (1960), потпишан од Дебор и Канжур. Но, веќе идната година доаѓа до разидување. Поводот можеби изгледа банален: Годаровиот филм <em>До последниот здив</em>, за кој Шател, член на <em>Socialisme ou Barbarie</em>, во својот приказ напишал дека дава „скапоцен пример“ во функција на револуционерниот проект. Врз основа на претходно цитираните Деборови ставови за филмот и функцијата на спектаклот, лесно е да се претпостави каква била неговата реакција. Што може да биде скапоцено во глумењето и претставувањето на револуцијата?



„Револуцијата не е нешто што на луѓето им <em>покажува</em> како ќе живеат, туку она што ги прави живи“, гласел одговорот на Дебор, подоцна често цитиран (<em>За револуционерна проценка на уметноста</em>, февруари 1961).



Во меѓувреме, од Белгија стигнува уште едно големо засилување: младиот професор по латинска книжевност, Раул Венејгем. „Вампирот од Боринаж“, како нагалено го викал Дебор, 1960 година се придружува на групата.



Името на Анри Лефевр (1905-1991) можевме да го споменеме каде било во оваа хронологија. Првиот том на неговата <em>Критика на секојдневниот живот</em> се појавил веќе во 1947 година. Веќе по насловот можеме да насетиме од какво значење била таа книга за Дебор и ситуационистите. Фразата „секојдневен живот“, за што овде цело време зборуваме, се појавува и во англискиот превод на класикот на Ванејгем, <em>Револуција на секојдневниот живот</em> (1967), подоцна усвоен и во преводите на многу други јазици. Самиот Ванејгем ваквиот превод на насловот на својата, <em>Расправа за секојдневниот живот за доброто на младата генерација</em> го сметал за сосема прикладен, така што и официјално го одобрил.



Анри Лефевр за ситуационистите, а најмногу за Дебор, го врзувала една посебна склоност или, како што самиот велел, „фатална обземеност“: дада. Иако со почетокот на 20-те официјално се одрекол од дада и се приклучил кон надреалистите, таа останала негова најголема опсесија. Многу подоцна, во интервју од 1975 година, Лефевр се присетува на еден текст објавен во 1924: „Дада сака да го разбие светот. Но, тие парченца се прекрасни...“. Тоа му го донело пријателството со Тристан Цара. „Секогаш кога ќе налетав на Цара тој ми велеше: ’Така значи? Вие собирате парченца! Дали сакате повторно да ги составите?‘ Јас секогаш му одговарав: ’Не – јас ќе ги разбијам до крај‘.“



На крајот на 20-те, Лефевр, заедно со надреалистите, стапува во Комунистичката партија на Франција. За разлика од Бретон и неколкумина други, таму и се задржува, и покрај сета ригидност и догматичност како и изразито сталинистичката организација. Во 1929 година, ја покренува <em>La Revue Marxiste</em>, публикација која КПФ набрзо ја забранува – што само придонело за репутацијата на Лефевр како „своеглав член“. Во 1939 година ја објавува книгата <em>Дијалектички материјализам</em> која му ја обезбедила позицијата на водечки филозоф на партијата. Сепак, неговиот однос со КПФ непрекинато се заострувал, што во средината на 50-те довело и до целосен раскин. Во  1956 година, со уште неколку бивши членови на КПФ, го основа списанието <em>Arguments</em>, каде што започнал смели истражувања. <em>Критика на секојдневниот живот</em> била во оптек веќе цела деценија, а во тоа време сето внимание на групата го привлекувале бунтувањата во Источна Европа, особено искуствата на работничките совети. Некои членови на групата во 1956 отишле во Полска, среде востанието, за на лице место да се уверат како во практика функционираат работничките совети. Интензивното дружење и дијалогот со Ддебор и ситуационистите започнале 1957 година и траеле сè до 1962.



Во <em>Критика на секојдневниот живот</em>, Лефевр предупредувал на „ширењето нови облици на отуѓување“, чиешто разбирање било блокирано од идеологијата на маркетингот и потрошувачката. „Другите идеологии, под маска на науката, само даваат поддршка на <em>науката на отуѓувањето</em>. Отуѓувањето стана единствениот обединувачки фактор на потоплно фрагментираното општество“ (Лен Бракен, биографија). Тоа бил обид за сеопфатна анализа на „новите облици на отуѓување“, но и оние познатите: „Иако лишувањето и отуѓувањето немаат ист облик кај пролетерите и непролетерите, едно нешто ги обединува: парите, отуѓената суштина на човечкото суштесттво. Тоа отуѓување е константно, односно, практично и секојдневно“ (поглавјето <em>Марксизмот и критичкот спознавање</em>).



Во предговорот за книгата, Мишел Требич пишува:




<quote>
„<em>Човекот постои секој ден или воопшто не постои</em>. Со овој афоризам од првите страници на <em>Критика на секојдневниот живот</em>, Лефевр покажува дека во секојдневниот живот, како појдовна точка, критиката на секојдневниот живот треба да води кон негова револуција. ’Секојдневниот човек‘ е човек на практикувањето и единствено преку практикувањето тој може да се ослободи од отуѓувањето и да го оствари конкретниот тоталитет на ’потполн човек‘, кој истовремено е субјект и објект на сопственото постоење – што било средишна тема на Лефевровите истражувања уште од <em>Дијалектички материјализам</em>. Со други зборови, единствен начин за остварување на таа цел е револуцијата. Стремежот кон ‘тоталитет’ не е ништо друго туку стремеж кон теорија способна да ги помири мислата и животот, и на тој начин целосно да го промени животот“.

</quote>



Лефевр го истражувал секојдневниот живот до наизглед најбанални детали: како луѓето го минуваат времето, влијанието на работната рутина и другите притисоци на кои се изложени. Лефевр не се одрекол од марксизмот, за кого сметал дека овозможува „критичко спознавање на секојдневниот живот“. Примената на тоа критичко спознавање врз конкретни услови требало да придонесе за процутот на „уметноста на живеење“ и, со самото тоа, на укинување на отуѓувањето. Сето тоа очигледно имало големо влијание врз ситуационистите.



Дружењето со Лефевр ја заокружило сферата на влијанија кои оставиле најдлабока трага на Дебор во време кога започнал со пишување на <em>Општество на спектаклот</em>. Тоа било можност за повторно читање и бескрајни дискусии на тема Хегел и Маркс, но и други теоретичари кои доаѓале од истиот правец. Во <em>Општество на спектаклот</em> најприсутно е влијанието на две дела кои се појавиле во исто време: <em>Историјата и класната свест</em> на Ѓерѓ Лукач и <em>Марксизам и филозофија</em> на Карл Корш (1923). Лукач бил значаен заради анализата на „фетишизмот на стоката“, но и заради поддршката на критиката на дотогашната авторитарна практика на „револуционерната авангарда“, која прва ја формулирала Роза Луксембург – критика која Лукач нешто подоцна, во своето прочуено покајание пред партијата, така срамно ја повлекол. Карл Корш бил направен од малку поцврста градба; тој уште повеќе им давал предност на советите пред партијата и бил многу сомничав кон јакобинската практика на освојување на власта. Немал ниту особено истакнат респект кон марксистичките светости; иако на почетокот пишувал како добар хегеловец, во доцните години во Хегел гледал само „германски мистик“; а во Сталин, од кого Лукач барал простување за гревовите на својата младост, едноставно „нацист“.



Најважните заклучоци од соработката со Лефевр се појавиле во Деборовиот есеј <em>Можности за свесна промена на секојдневниот живот</em> (1961). Тоа било средишна тема на Лефевровата <em>Група за истражување на секојдневниот живот</em>, пред која Дебор ги изложил своите ставови – но, така што претходно ги снимил на магнетофонска лента. На тој начин, освен директна провокација на сметка на „лажниот дијалог помеѓу предавачот и публиката“, на собраните социолози им обрнал внимание дека секојдневниот живот врши непрекинати упади во „специјализираните активности“ – како активностите на социолозите посветени на „истражување на секојдневниот живот“. Имено, некои од нив, тргнувајќи, исто како и Дебор, од Лефевровата дефиниција на секојдневниот живот како она „што преостанува кога ќе се одземат сите специјализирани активности“, заклучиле дека секојдневниот живот всушност не постои, бидејќи нема ништо што не би можело да биде истражувано како облик на „специјализирана активност“.



Дебор го тврдел спротивното: секојдневниот живот врши постојани упади во сферата на наметнати и отуѓени специјализирани активности; тој секогаш се обидува да избие на површина и да се избори за своите права. Тука ја изложува и тезата за „колонизација на секојдневниот живот“. Наместо да промовира живот, комуникација и самоостварување, секојдневниот живот е „област на одвојување и спектакл“. Таквиот живот, лишен од сè, мора да биде вооуружен со сè што е потребно за пресметка со она што му е туѓо. Дебор понатаму говори за потребата од нови пороци, страсти, начин на живот и нов модел на раволуција која ќе го презре сето она што го презира секојдневниот живот. Единствена алтернатива на револуцијата на секојдневниот живот е „јакнењето на модерното робовладетелство“.



Одекот на овој заклучок го наоѓаме и во еден од најпознатите делови на Ванејгемовата <em>Револуција на секојдневниот живот</em>: „Оние кои зборуваат за револуција и класна борба притоа јасно не споменувајќи го секојдневниот живот, не сфаќајќи го она што е субверзивно во љубовта и отфрлањето на сите ограничувања, носат лешеви во устите“ (1967).



Повод за раскинот со Лефевр биле <em>Тезите за Париската комуна</em>, кои во април 1962 година ги напишале Дебор, Ванејгем и Атила Котањи (приказната вели за неколку часа). Имено, Лефевр сите 14 тези, од збор до збор, ги вклучил во својот есеј за Париската комуна, не споменувајќи ги со ниту еден збор нивните автори. Но, не се работело за спор околу авторските права, туку за контекстот во кој тезите се појавиле: наместо во Лефевровата книга, која ситуационистите сакале да ја поддржат на секој начин, тезите првпат се појавиле во последниот број на <em>Arguments</em>, публикација на групата која сметале дека Лефевр ја напуштил. Бидејќи до неотповикливи раскини доаѓало од сите можни причини, ќе мораме да ја прифатиме и оваа.



Самиот Лефевр никогаш не им замерил на Дебор и останатите заради тоа; напротив, секогаш за дружењето со ситуационистите зборувал со особена жар и наклонетост. Неговата критика била начелна и се однесувала на истражувањата во кои заедно учествувале. За тоа сведочат и извадоците од ова интервју од 1983 година, кои ни даваат барем делумен одговор на уште едно чувствително прашање: од што живееле?



Во еден број на Потлач, самите летристи навеле цела низа занимања со кои повремено се занимавале. Тука навистина имало сè: „преведувач, фризер, рецепционер, боксер, слободен писател, трговец со недвижнини, мијач на садови, поштар, дактилиграф, дадилка, месар, бармен, пакувач на сардини, секретарка, ловец на африкански крупен дивеч...“.



Во тоа интервју, кое инаку дава многу поширок осврт на годините минати со ситуационистите, Лефевр открива уште некои детали:




<quote>
А.Л.: ...Има такви љубовни приказни, кои започнуваат добро, но завршуваат лошо... Се сеќавам на една ноќ мината во разговор со Дебор, во стан налик студио, каде што живееше со Мишел Бернштајн, близу улицата Сен Мартен, каде што живеев. Беше тоа една мрачна просторија, без струја, навистина бедно место. Но, имаше во таа соба нешто што ужасно поттикнуваше на размислување и истражување.



К.Р.: Немаа пари?



А.Л.: Тоа никој не го знаеше. Во една прилика, еден мој пријател го праша Дебор од што живее? „Од досетки“, му одговори Дебор, многу горделиво. Но, сигурно имал некаков извор на приходи. Мислам дека неговото семејство не беше сиромашно; живееа на Азурниот брег. Но, навистина не го знам вистинскиот одговор. Мишел Бернштајн пак, смислила многу лукав начин како да дојде до пари или барем до некоја ситнурија – или барем така велеше. Имено, правела хороскопи за коњи, кои биле објавувани во списанијата на обложувалниците. Многу забавна работа. Откако би го увртдила датумот на раѓање на коњот, ги правела нивните хороскопи за да го предвиди исходот на трката. Мислам дека имаше неколку списанија кои ѝ плаќаа за тоа.



К.Р.: Дали тоа значи дека ситуационистичкиот слоган „Никогаш не работи“ не важел за жените?



А.Л.: Не, зашто тоа навистина не било работа. Успеваа да живееат, а при тоа да избегнат постојана работа, иако повремено мораа да работат нешто. Но, правењето хороскоп за коњи сигурно не е нешто што би можело да се нарече „работа“.



(Интервју со Кристен Рос, 1983, објавено во <em>October 79</em>)
</quote>




Оваа не баш доследна хронологија имаше за цел да укаже на дел од атмосферата која го обликувала <em>Општество на спектаклот</em>, а тоа значи нешто подетално да го опфати периодот до 1963 година, кога работата на книгата веќе била одмината. Досега јасно се изолирани главните влијанија: од една страна, дада и надреализмот, од друга, Хегел, Маркс, Лефевр, Лукач, Корш. Она што истовремено доаѓало од сите можни правци и извршило некакво влијание, нафрлено е во доволна мера за овој заклучок да не го прифатиме премногу буквално.





1963 година ја одбележуваат големиот штрајк на рударите во Франција, масовните тепачки меѓу рокерите и модовите во Англија, убиството на Кенеди и појавата на нови опозициски движења во САД. Сепак, за Дебор настан на годината бил вооружениот упад на група револуционерни студенти на изложбата на француска уметност во Каракас, кои украле пет слики и потоа ги понудиле во замена за политички затвореници. „Тоа е вистински пример како треба да се третира уметноста на минатото, како таа да се врати во живот и на тој начин да се воспостават приоритети“. (<em>Ситуационистите и новите облици на акции и политика во уметноста</em>, 1963).



Доколку се осврнеме малку наназад, ќе видиме дека во броевите на Ситуационистичката интернационала од тој период се објавени некои од најзначајните текстови на групата: <em>Упатство за бунт</em>, <em>Основната програма на Бирото за унитарен урбанизам</em> (#6, 1961), <em>Геополитика на хибернацијата</em>, <em>Збогум тешки дни</em> (#7, 1962, кој донесува и извештај од Петтата конференција на СИ оддржана во Гетеборг). Во истиот број објавен е и првиот дел на Ванејгемовиот есеј <em>Основни баналности</em>, кој ја најавил <em>Револуција на секојдневниот живот</em>. Во #8 пристигнува вториот дел од тој есеј и заедничкиот текст <em>Идеологии, класи и доминација на природата</em>, во кој ситуационистите се обиделе барем донекаде да ги разрешат противречностите помеѓу својата критика на работата и залагањето за „апсолутна власт на работничките совети“ (што, во уште поголема мера, му противречело на нивното залагање за „автономија без никакви ограничувања и правила“). Во тоа никогаш не успеале, но треба да се каже дека со таа противречност сепак успевале да живеат: токму овој текст уште еднаш ја афирмира идејата за укинување на работата во корист на „новите облици на слободни активности“.



Во истиот број објавена е и следната закана:




<quote>
„Ситуационистичката интернационала не може да биде масовна организација и никогаш нема да прифати следбеници, како што тоа го прават конвенционалните авангардни групи. СИ може да биде единствено заговор на еднаквите, генералштаб кој не сака да има војска. Работата е во тоа да го пронајдеме и отвориме <em>северозападниот премин</em> кон новата револуција која нема да толерира маси на извршители, кон револуција која конечно ќе продре во <em>областа која досега била поштедена од револуционерни потреси: секојдневниот живот</em>. Ние самите ќе ја организираме детонацијата: слободната експлозија мора да нѐ избегне и нас и секоја друга контрола“. (<em>Контраситуационистички кампањи во некои земји</em>, СИ #8, 1963).
</quote>




И така би. Она што во тој миг изгледало како уште една чукната закана на неколкумина маргиналци, набрзо прераснало во секојдневен кошмар на сите службеници на Спектаклот.



Од 1966 до 1968 детонациите следувале една по друга, кулминирајќи во мај-јуни 1968 година, „најголемиот див штрајк во историјата“.



Потпалувачите биле неколкумина ситуационистички сојузници-студенти, кои себеси се нарекувале <em>Бесни</em>, во чест на истоимената протоанархистичка група од времето на Големата револуција. Почнало во 1966 година, со прочуениот „инцидент“ на стразбуршкиот Универзитет. Студентскиот одбор, кој оваа група најагилни студенти го преземала без поголеми потешкотии, го спичкал целиот фонд на Одборот за трошоци за печатење и дистрибуирање на бесплатниот памфлет <em>Бедата на студентскиот живот</em>, чиј автор бил ситуационистот Мустафа Кајати. Одекот бил моментален, не само во Стразбур и не само меѓу студентската младина. Реформа на универзитетот, подобри услови за стекнување квалификации за идното служење на системот и други теми заради кои денешните студенти се спремни да штрајкуваат и со глас, не биле дури ни изговор за ваквото обраќање. Бедата на секојдневниот живот, општеството во целина, механизмите со кои тоа постојано се репродуцира, сите негови бранители и лажни противници, тука за првпат биле изолирани и анализирани така што секој можел да ги препознае и почувствува во своето опкружување, на својата кожа и веднаш под неа, во улога која му е доделена во „организација на општата пасивност“.



<em>Бедата на студентскиот живот</em> е најпопуларниот и најпреведуваниот ситуационистички памфлет. Преведен е на повеќе од 10 јазици, а неговиот вкупен тираж некои го проценуваат на речиси 500.000 примероци.



Идната година, 1967, излегуваат две книги кои и денес „создаваат баучи“:<em>Општество на спектаклот</em> на Дебор и <em>Револуција на секојдневниот живот</em> на Ванејгем. Треба веднаш да се каже дека тие книги со ништо не ги засенуваат есеите, резултатите на заедничките истражувања и другите материјали кои во текот на претходните петнаесет години биле објавени во 29 броја на <em>Потлач</em>, а потоа и во истоимената публикација <em>Ситуационистичка интернационала</em>. Но, тие две книги успеале на најдобар можен начин да ги резимираат и придвижат понатаму сите дотогашни истражувања.



Набрзо по објавувањето, обете книги стануваат познати. Пролетта 1968, можеле да се читаат насекаде, во воздухот кој веќе горел, но и по ѕидовите на париските улици: многу пароли кои тогаш станале познати, биле препишани од тие книги или директно инспирирани од нив – со тоа што <em>Револуција на секојдневниот живот</em> се покажува нешто поблагодарна за таквиот вид интервенции. Во самиот бунт улогите биле поинаку расподелени: додека Дебор активно учествувал во окупацијата на Сорбона и на собранијата кои таму се оддржувале, Ванејгем ја пропуштил првата недела од бунтот затоа што имал платен аранжман за одмор на Азурниот брег! Сепак, наскоро се вратил во Париз, така што не пропуштил баш сè...



Бунтот од мај 1968, денес заборавен или фалсификуван преку цела низа на популарни митови, како оној за „студентите кои секогаш се во право“, значаен е затоа што се случил сред царството на Стоката, а не покрај неговите рабови или во некоја негова колонија. Освен тоа, тој бунт не бил ограничен само на Франција: со јачина која ги затекнала сите организирани општествени сили – од власта до официјалната опозиција, која тогаш ја сочинувале моќни комунистички и социјалистички партии – пожарот се проширил на многу европски земји. Во некои од нив, како Италија, траел цела година, кулминирајќи дури на крајот на 1969 година. До крајот на 1968, бранот на масовни демонстрации се проширил и на другите делови на светот, најмногу во земјите на Јужна Америка и САД, каде што набрзо довел до радикализација на многу опозициски групи.



„Мај ‘68“ е значаен затоа што тогаш се случило нешто <em>невозможно</em>: грижливо ѕиданата лага за „државата на благосостојба“, тој ингениозен одговор на предизвикот на „сиромашниот роднина на капитализмот“ од Исток, одеднаш се нашла целосно соголена. Тоа била масовна алергиска реакција на лагата <em>во целина</em>, а не само на некој нејзин аспект, како што тоа било дотогаш, со барања и протести канализирани од перспектива на официјални опозициски партии и синдикати – или, како што е тоа денес, во режија на разни активистички движења, специјализирани за сите можни проблеми посматрани одвоено, единствено не за главниот проблем, тоталитетот, целината на постоечките односи. Иако сè набрзо тргнало во други или во разни други текови, во тој прв, спонтан бран било отфрлено <em>с</em><em>è</em><em>,</em> без страв од она што би можело да се случи уште утре.



Сепак, тоа бил само уште еден јуриш. Овајпат во него учествувале речиси 12 милиони вработени, од сите профили и судбини. Но, идејата за нов живот и подготвеноста за него да се бори со сите средства сепак била малцинска програма. Исчезнале и некои стари илузии: искуствата на работничките совети, тој „единствен непоразен аспект на едно поразено движење“ (Дебор, теза 118), се покажале недоволни. „Комфорот никогаш нема да биде доволно комфорен за оние кои тежнеат кон нешто што го нема на пазарот“, пишува Дебор 1965, по повод бунтот во Вотс, црнечко предградие на Лос Анџелес[2]. Сепак, пазарот и неговите трговски агенти успеале после нешто повеќе од еден месец (што изгледа е критичниот период) да го преобразат бунтот во договарање околу она што општеството на спектаклот имало да понуди: тогаш, имено, со посредување на комунистичките и социјалистичките синдикати, бил договорен најголемиот скок на надниците во историјата на Франција. Во Италија, масовниот бунт на вработените бил разводнет и скршен преку здружено делување на комунистичките синдикати и бомбашките акции во режија на италијанската Тајна служба.



Класните хиени, кои и денес очекуваат „противречностите на капиталистичкиот облик на производство“ да им тргнат од рака на тој начин што наместо нив ќе завршат барем половина од работата, очигледно не ја научиле лекцијата. Сè додека барањата се изразуваат во термини на незадоволство од дистрибуцијата и условите на стоковото производство, Стоката сите такви незадоволници ќе ги држи во рака, ќе успева да ги заузда и придобие со своите наркотици. Ситуационистите и Бесните, кои го доведоа во прашање светот на Стоката во целина, биле малцинство. Некои фракции продолжиле со очајничка борба прибегнувајќи кон најдрастични средства (Angry Brigades во Британија 1968-72, RAF во Германија), но големиот разурнувачки бран тогаш веќе бил минат; сите такви обиди останале без поддршка, изолирани.



Опширната анализа на бунтот од мај-јуни 1968, објавена 1969 во СИ #12, под наслов <em>Почеток на една ера</em>, всушност ја затвори последната страница од една фаза на револуционерната борба и обидувајќи се да разбере нешто во мракот кој надвиснувал по уште еден нов триумф на светот на Стоката.



Еве како Лен Бракен во биографијата на Дебор ги истакнува заклучоците на таа анализа:




<quote>
1. Мај ’68 бил првиот див штрајк во историјата



2. Maj ’68 бил најголемиот штрајк кој кога било погодил некоја развиена индустриска земја.



3. Револуционерните цели биле порадикални, помодерни и изразени појасно отколку кога било порано.



4. Мај ’68 <strong>не бил</strong> студентски протест, туку пролетерска револуција.



5. Тој пролетаријат бил проширен со белите јаки, деликвентите, невработените, средношколците и тинејџерските банди.



6. Мај ’68 бил револуционерен фестивал кој во себе ја носел општата критика на сите облици на отуѓување. (Лен Бракен, стр. 174).
</quote>




Во врска со последната точка, Дебор најмногу инсистирал на следното: „Тоа <strong>не</strong> беше 1917“. Дебор брутално ги исмејал сите оние кои по секоја цена настојувале бунтот од 1968 да го вклопат во старите марксистички шеми за условите „кои мораат да бидат задоволени“ за да би можело да се говори за револуција: „За да признаат дека во мај дошло до револуционерна криза, тие мораат да докажат дека пролетта 1968 постоела некоја невидлива <em>економска криза</em>. Затоа толку сериозно, без страв дека ќе бидат исмејани, ги презентираат своите дијаграми кои покажуваат раст на цените и невработеноста...“ (<em>Почеток на една ера</em>, СИ #12, 1969).



Но, не постоела никаква економска криза. Причина за бунтот била општата недоволност на стварноста која општеството на спектаклот имало да ја понуди. Неговите експерти тоа го сфатиле подобро од неговите непријатели: затоа оттогаш сме изложени на вртоглав развој на нови техники на контрола, припитомување и облици на „партиципација“ – динамика на која штотуку почнуваме да бараме вистински одговор.



Истиот текст ја заклучува и судбината на Ситуационистичката инернационала:




<quote>
„Тој мај ’68, во Франција, помеѓу испреплетените црвени и црни знамиња на работничката демократија, видовме како ’зажареното сонце со еден блесок ги открива контурите на новиот свет‘. Продолжението ќе уследи насекаде. Доколку во извесна мера сме придонеле за враќање на тоа движење, тоа не било за сега врз тоа да градиме каков било авторитет. Затоа ни останува само да забележиме дека нашите активности биле конзумирани на задоволувачки начин: Ситуационистичката интернационала ќе биде надмината“.

</quote>



Како што видовме, продолжението било краткотрајно, а „црвените и црни знамиња на работничката деморатија“, симболи на една револуција која траела од 1848 и која својот последен бран го доживеала точно 120 години подоцна, ќе мораат да бидат запалени заедно со останатите реликвии од минатото, доколку сакаме повеќе ништо да не ни го попречува видикот. Но, заклучокот за мисијата и судбината на СИ се покажал исправен[3].



Тоа бил уште еден вистински одговор на ситуацијата во која се нашла групата после поразот, кога многу членови морале привремено да емигрираат од земјата. Повторното собирање се свело на изјави за повлекување, нови исклучувања и меѓусебни пресметки, притоа не отворајќи ниту едно ново прашање.



Во 1972 година, единствени членови на СИ биле Дебор и Сангвинети. Овенчани со револуционерна слава – и со <em>Општество на спектаклот</em>, кое дотогаш станало задолжителна литература на секој претендент за интелектуален статус – можеле лесно да соберат нова посада и да продолжат понатаму под истото знаме. Наместо тоа, таа иста година, Дебор и Сангвинети ја прогласуваат Ситуационистичката интернационала за распуштена.



*** 1972-1994



Сепак, тоа навистина бил почеток на една нова ера. Во наредните 20-на години, Дебор прилично неубедливо ја играл улогата на „пензиониран револуционер“. Вистина е дека тој период не го одбележуваат некои нови продори, или барем не во мера како што тоа било порано, но списокот и содржината на (не)делата кои уследиле навистина е импресивен.



<em>Тезите за СИ и нејзиното време</em>, напишани заедно со Џанфранко Сангвинети (1972), <em>Коментари за општеството на спектаклот</em> (1979) и <em>Предговор за четвртото италијанско издание на Опшество на Спектаклот</em> (1988), се најважните теориски дела од тој период, кои во некои делови значајно ги дополниле и донекаде коригирале тезите од 1967, или се занимавале со сместување на достигнувањата на СИ во одговарачката перспектива (<em>Тези за СИ</em>). Сепак, тие текстови не се само ретроспективни: новите маневри на општеството на спектаклот во чекор се следени, а многу од нив и повторно антиципирани. <em>Предговорот за четвртото италијанско издание</em>, <em>Предговорот за третото француско издание</em> и <em>Коментарите</em>, се особено значајни во тој поглед, бидејќи носат цела низа нови, крајно луцидни запазувања и антиципирања, а сè врз основа на опширната анализа на настаните и потресите кои го одбележиле крајот на 70-те и целите 80-ти (Италија, Полска, Советскиот Сојуз).



Како што веќе беше кажано, <em>Општество на спектаклот</em> продолжила да ги возбудува духовите. Но, книгата сè помалку се читала од истите намери со кои била напишана. Да се потсетиме: „Треба да се има предвид дека оваа книга е пишувана со свесна намера да му наштети на опшеството на спектаклот“. Во бизарниот пресврт, претскажан и во самата книга, <em>Општество на спектаклот</em> станало задолжително четиво за постмодернистите, па оттаму и „апостолите на цинизмот и резигнацијата“, кои од искуствата на 60-те и раните 70-ти ги изведоа веќе познатите заклучоци. Бидејќи во сето тоа не гледале ништо повеќе од серија катастрофални порази, им останало да заклучат како секој стремеж да се опфати целината/тоталитетот, неминовно води во тоталитаризам. Оттаму и нивните специјализирани, фрагментирани и целосно безначајни опсервации за сè и сешто. Во поширокото интелектуално милје, книгата која ја донела првата сеопфатна критика на одвојувањето во специјализирани улоги и дејности, станала незаобиколна референца на безбројни специјалистички студии од областа на социологијата, медиумите, филмот, уметноста, архитектурата и урбанизмот. Но, постоеле и читатели од друг ков. Иако во текот на 70-те делувале многу постситуационистички групи, особено во Англија и САД[4], најкреативните толкувачи на ситуационизмот биле анархистите. Навистина, „анархисти оперирани од анархизам“ (па оттаму и од ситуационизам), како што тоа го вели Боб Блек: покрај него тука биле, или сè уште се со нас, Фреди Перлман, Лари Ло, Џон Зерзан, од оние малку постарите, до генерацијата која токму денес, кога тиранијата на спектаклот достигнува степен на бело усвитување, се обидува да го артикулира својот одговор. Исходот на таа потрага и понатаму е крајно неизвесен.



Во 1973 година, Дебор ја снима филмската верзија на <em>Општество на спектаклот</em>. Две години подоцна пристигнува и филмот-одговор на сите реакции на тој филм: <em>За одбивањето на сите мислења, поволни и неповолни, изречени по повод филмот Општество на спектаклот</em> (1975). Во Деборовиот арсенал, филмот ја задржал позицијата на омилено оружје. Станува збор за филмски колаж-есеи за свет целосно скриен со механизми на посредување и претставување, во кој поединецот постојано се одвојува од самата помисла на интервенција. Филмот, со целиот пропратен амбиент – сала, екран и публика која послушно ја следи изложената фантазија или провокација – овозможил таа ситуација да се демонстрира на најдиректен начин.




<quote>
„Односот помеѓу авторот и публиката е само транспозиција на базичниот однос помеѓу оние кои издаваат наредби и оние кои тие наредби ги извршуваат... Односот спектакл-набљудувач е главниот, носечки столб на капиталистичкиот поредок. Двосмисленоста на ’револуционерната уметност‘ потекнува од судирот помеѓу револуционерниот аспект на некој посебен спектакл и реакционерниот елемент присутен во сите облици на спектаклот“. (Дебор и Канжур, 1960).
</quote>




Можеби најбруталниот таков напад Дебор го извел во својот најпотресен и вооедно последен филм: <em>In gurum imus et consumir igni[5]</em> (1979).



Тој филм, освен брилијантно изведената критика на филмот каков таков, општата пасивност и светот на улоги – кој во тој дел сигурно претставува врв на подоцнежната фаза на Дебор – го означил и неговото дефинитивно свртување кон минатото. Иако во филмот, кој во другиот дел донесува езотерична историја на летристичката и ситуационистичката група, не споменува ниту едно име, кадрите со портретите на Иван Чеглов и Жил Волман, кои во еден здив се менуваат на екранот, јасно покажуваат кому, после сите тие години и неброени приближувања и отфрлања, Дебор го наменил овој величествен омаж:


<quote>
„Кога денес зборувам за тие луѓе, некој можеби ќе помисли дека им се потсмевам. Но, не е така. ’Го пиев нивното вино‘ и им останав верен. Не мислам дека заради сето она што подоцна го правев во нешто сум станал подобар отколку што тие беа тогаш “.
</quote>




Во 1984 година, Дебор го забранил прикажувањето на сите свои филмови во Франција во знак на протест поради убиството на својот близок пријател и спонзор Жерар Лебовици, тогаш познат филмски продуцент. Убиството до денес е неразјаснето, но извесно е дека Лебовици на многумина им бил трн во око: од Мосад – како пропалестински ориентиран Евреин, до француската тајна полиција – како издавач на субверзивна литература и писател на предговорите за автобиографијата на Жак Месрин, тогаш најбараниот одметник на Франција, на чие објавување упорно инсистирал.



Во 1983 година, Дебор ја објавува <em>Панегирик</em>, кратка мемоарска книга во која, освен еден осврт на прејдениот пат, но и многу разиграни импровизации на тема на некои лични склоности и пороци (пред сè алкохолот), ширум ги отвора вратите на духовите кои секогаш го следеле: книгата обилува со цитати од делата на класичните автори, Клаузевиц, Босие, Данте, итн. Слично е и со последната книга на Дебор: <em>Cette mauvaise reputation</em> (<em>Таа лоша репутација</em>, 1993), која повеќе го открива неговиот книжевен вкус (Кафка, Жари), иако, како и секогаш, мемоарската рамка ја свел на настани од најнепосредната стварност. Некои од тие осврти, меѓу нив и фуриозниот есеј <em>Амбис</em>, напишан непосредно по несреќата во Чернобил, се појавуваат во публикацијата <em>L’Encyclopedie des Nuisance</em>.



Покрај историјата, најголема интелектуална страст на Дебор била воената стратегија: 1989 година, заедно со својата втора жена, Алис Бекер-Хо, ја довршува и објавува <em>Воена игра</em>: вистинска „друштвена игра“, со фигури, бојно поле и упатство за употреба.



Останува нејасно што точно се случило таа ноќ, 30 ноември 1994 година. Сепак, ќе се задржиме на официјалната верзија која вели дека Дебор извршил самоубиство, испалувајќи си куршум во срце. Познато е и дека пред тоа подолго време боледувал од прогресивен и многу болен облик на невритис. Зад себе не оставил никаква порака. Телото било кремирано, а пепелта расфрлена над Сена.



Со тоа се завршува оваа кратка, нецелосна и неверодостојна хронологија посветена на Ги Дебор и Ситуационистичката интернационала.









*** Извори



Len Bracken: <em>Guy Debor, Revolutionary: A Critical Biography</em>; Feral House, 1997. Од оваа книга се преземени и многу формулации.



Greil Marcus: <em>Tajna istorija kulture XX veka</em>, Gradac, br. 120-121, 1996.



<em>Situationist International Anthology</em>, edited and translated by Ken Knebb, Bureau of Public Secrets, 1981; 1989; 1995.



<em>Society of the Spectacle and other films</em> (filmscripts, 1952-1975), Rebel Press, London 1992.



Guy Debor: <em>In girum nocte et consumimur igni</em> (filmscript, 1979), Pelagian Press, London 1991



Raoul Vaneigem: <em>The Revolution of Everyday Life</em>, Rebel Press, London 2001.


Интервјуто со Анри Лефевр: [[www.notbored.org][www.notbored.org]]


[1] Вклучувајќи го тука и ставот кој, покрај сите значајни отстапувања, и од самата историја правел „скриен Бог на историјата“, што веќе било последица на директната интоксикација од Хегел и Маркс.

[2] <em>Опаѓањето и пропастот на стоковата економија на спектаклот</em>, СИ #10 1966, најзначајниот есеј на Дебор за стоката и функцијата на спектаклот, подоцна често објавуван како памфлет.

[3] Во наведеното интервју од 1983, Лефевр вели дека ситуационистите ја прецениле својата улога во бунтот од мај 1968. Но, секој учесник во тој бунт подоцна се огласил со своја мала теорија. Факт е дека по првите спонтани окупации на факултетите и претпријатијата, иницијативата се обиделе да ја преземат разни марксистички фракции, многу побројни од ситуационистите и Бесните, особено троцкистите и маоистите. Меѓу овие последните бил и тогашниот асистент на Лефевр, Бодријар. Сепак, општо е познато дека водечките гласноговорници на студенсткото крило на бунтот – Даниел Кон-Бендит и Рене Рисел – доаѓале од редовите на Бесните.

[4] Овде вреди да се издвои памфлетот на групата For Ourselves <em>The Right to be Greedy</em> (1974), памфлетот од непознат автор, <em>Лична револуционерна теорија</em> (1975) и исклучителната преведувачко-издавачка работа на ситуационистичкиот ветеран Кен Кнаб и неговиот проект <em>Bureau of Public Secrets</em>.

[5] „Кружиме низ ноќта и оганот нѐ проголтува“: груб превод на овој латински палиндром (збор или фраза која исто се чита во обете насоки).


#title Тајни друштва
#author Хаким Беј
#SORTauthors Хаким Беј (Hakim Bey)
#SORTtopics организација, активизам, отпор, социологија
#source Hakim Bey, *Immediatism*, AK Press, Edinburgh/San Francisco, 1994.
#date 1992
#notes Наслов на оригиналот: "The Tong". Превод: Стефан Симоновски.
#lang mk


<quote>
„Мандарините својата моќ ја влечат од законот; луѓето од тајните друштва“. (Кинеска поговорка)
</quote>

Минатата зима прочитав книга за кинеските тајни друштва (“Primitive Revolutionaries of China: A Study of Secret Societies in the Late Nineteenth Century”, Fei-Ling Davis; Honolulu, 1971-1977): - можеби, воопшто, првата напишана од некој кој „не бил“ агент на Британската тајна служба! - (всушност, таа била кинески социјалист и умрела млада - ова е единствената нејзина книга) - и за првпат сфатив „зошто“ отсекогаш ме привлекувале тајните друштва: не само заради романтицизмот, елегантниот декадентен кинески декор - туку и заради обликот, структурата, самата нивна суштина.

Подоцна, во едно одлично интервју со Вилијам Бароуз во магазинот <em>Homocore</em>, открив дека и тој бил фасциниран од тајните друштва, воедно предлагајќи ги како совршен облик на организација за <em>квир</em> групи, особено во сегашното доба на говнарски морализам и хистерија. Јас се согласувам со тоа, но и ја проширувам препораката на „сите“ маргинални групи, особено оние чиешто уживање вклучува илегализам (дувачи, сексуални еретици, инсурекционисти) или екстремна ексцентричност (нудисти, пагани, поставангардни уметници, итн., итн.,).

Тајното друштво веројатно меже да биде дефинирано како друштво од заедничка корист за луѓе со заеднички интерес, којшто е илегален или многу маргинален - оттука, неопходната „тајност“. Многу кинески тајни друштва се врткале околу шверцување и избегнување данок, или прикриена контрола на одредни трговии (надвор од државната контрола), или востаничка политика или религиозни цели (соборување на Манџурците, на пример - неколку тајни друштва соработувале со анархистите во револуцијата од 1911 г.).

Заедничка цел на тајните друштва била собирањето и инвестирањето членарини и влезни такси во осигурителни фондови за сиромашните, невработените, вдовиците и сираците на починатите членови, покривање на погребните трошоци, итн. Во време како нашето, кога сиромашните се заробени помеѓу двете зла на канцерогената Скила, во ликот на осигурителна индустрија, и Харибда, во ликот на рапидното исчезнување на социјалната помош и јавните здравствени услуги, оваа цел на Тајното друштво можеби може да ја врати својата привлечност. (Масонските ложи биле организирани на оваа основа, исто како и раните нелегални синдикати и „витешките редови“ на работниците и занаетчиите). Уште една универзална цел на овие друштва била секако веселбата, особено славите - но дури и ова очигледно простодушно минато може да има инсурекционистички импликации. Во разните француски револуции, на пример, ноќните клубови постојано ја преземале улогата на радикални организации тогаш кога биле забранувани сите јавни средби.

Неодамна разговарав во врска со тајните друштва со „П.М.“, авторот на <em>bolo’bolo</em>. Јас тврдев дека тајните друштва повторно се валидна можност за групите коишто бараат автономија и индивидуално исполнување. Тој не се сложуваше, но не (како што очекував) заради „елитистичките“ конотации на тајноста. Тој сметаше дека таквите организациски облици најдобро функционираат за групи со голема кохезија и силни економски, етнички/регионални или религиски врски - услови коишто не постојат (или постојат само во зачеток) на денешната маргинална сцена. Тој, наместо тоа, предлагаше отворање повеќенаменски маалски центри, каде што трошоците би биле споделувани од разни групи со посебен интерес и мали претприемачки организации (занаетчии, кафулиња, галерии, итн). Таквите големи центри би изискувале официјален статус (признавање од страна на државата), но сигурно би станале привлечни за секаков вид на неофицијална активност - пазари на црно, привремени организации за „протести“ или инсурекционистички акции, неконтролирано „слободно време“ и ненадгледувана забава, итн.

Како одговор на критиката на „П.М.“ јас не го напуштив мојот концепт за она како би можело да изгледа современото тајно друштво, туку наместо тоа го модифицирав. Длабоко хиерархиската структура на традиционалните тајни друштва очигледно не би функционирала, иако некои од формите би можеле да се зачуваат и употребат на ист начин на којшто ранговите и титулите се користат во нашите „слободни религии“ (или „чукнати“ религии, „заебантски“ религии, анархо-нео-пагански култови, итн.). Нехиерархиската организација нѐ привлекува, но исто така и ритуалите, амбиентот, прекрасната величественост на окултните редови - би можеле да ја наречете „Естетика на тајните друштва“ - тогаш зошто и ние не би го добиле нашето парче торта и изедеме? - (особено ако е марокански маџун или “baba au absinthe” - нешто малку „забрането“!). Покрај останатите нешта, тајното друштво би требало да е уметничко дело.

Строгото традиционално правило на тајност исто така има потреба од модифицирање. Денес, сѐ што го избегнува вкочанетиот поглед на публицитетот веќе  во „суштина“ е тајно. Повеќето современи луѓе се чини не успеваат да веруваат во стварноста на нешто што никогаш не го виделе на телевизија - оттаму, избегнувањето да се биде телевизиран веќе претставува квазиневидливост. Понатаму, она што е „видено“ преку посредство на медиумот на некој начин станува нереално и ја губи својата моќ (нема да се мачам да ја бранам оваа теза, туку едноставно ќе му посочам на читателот една низа на размисли којашто води од Ниче до Бенџамин до Батај до Бартез до Фуко до Бодријар). Спротивно на тоа, она што „не е видено“ веројатно ја задржува реалноста, своите корени во секојдневниот живот, и оттаму во можноста за чудесното.

Оттука, современото тајно друштво не може да биде елитистичко - но нема разлог зошто не би било „пребирливо“. Многу неавторитарни организации се засновани врз сомнителниот принцип на отворено членство, што често доведува до превласт на шупаци, ѕверови, привезоци, цимолкави невротичари и полициски агенти. Доколку тајното друштво е организирано околу посебен интерес (особено нелегален или ризичен или маргинален интерес) тоа секако го има правото да се организира на принципот на „групи на афинитет“. Доколку тајноста значи (а) избегнување публицитет и (б) испитување на можните членови, „тајното друштво“ тешко може да биде обвинето за нарушување на анархистичките принципи. Всушност, таквите друштва имаат долга и истакната историја во антиавторитарното движење, од Прудоновиот сон за оживување на Светиот Вем (Holy Vehm/Vehmgericht) како еден вид на „Народна правда“, до Бакуњиновите разновидни проекти, до Дурутиевите „Талкачи“. Не смееме да дозволиме марксистичките историчари да нѐ убедат дека таквите средства се „примитивни“ и оттаму мораат да бидат напуштени од страна на „Историјата“. Апсолутноста на „Историјата“, во најдобар случај, е сомнителен предлог. Ние не сме заинтересирани за враќање кон примитивното, туку за враќање на примитивното, каде што примитивното е „угнетеното“.

Во старите времиња, тајните друштва се појавувале во време и простор забранети од државата, т.е. онаму и кога луѓето биле <em>раздвоени</em> од законот. Денес, луѓето обично не се раздвоени од законот туку преку посредување и отуѓување. Оттаму, тајноста станува избегнување на посредувањето, додека уживањето преминува од секундарна во примарна цел на „тајното друштво“. Едноставното среќавање лице в лице веќе е активност против силите коишто нѐ угнетуваат преку изолирање, осаменост, трансот на медиумите.

Во општество коешто наметнува шизоидна поделба помеѓу Работата и Слободното време, сите ние сме ја искусиле тривијалноста на нашето „слободно време“, време коешто е организирано ниту како работа ниту како слободно време. („Одморот“ некогаш значел „празно“ време - сега означува време коешто е организирано и исполнето од страна на индустријата на слободно време). „Тајната“ цел на уживањето во тајното друштво оттаму станува себеструктуирање и автовалоризација на слободното време. Повеќето забави се посветени само на гласна музика и многу пиење, не затоа што уживаме во нив туку затоа што Работната империја нѐ задоила со чувството дека празното време е изгубено време. Идејата за правење забава за, да речеме, да се сошие чаршав или заедно испеат мадригали, изгледа безнадежно старомодна. Но за современото тајно друштво ќе биде нужно и забавно повторно да го освои слободното време од светот на стоката и да го посвети на споделена креативност, на „игра“.

Знам неколку друштва организирани според овие принципи, но сигурно нема да ја нарушам нивната тајност пишувајќи за нив. Постојат „одредени“ луѓе на кои не им се потребни петнаесет секунди во вечерниот дневник за да го потврдат нивното постоење. Се разбира, маргиналниот печат и радио (единствените медиуми каде што оваа проповед ќе се појави) веќе се практично невидливи - се разбира, сѐ уште прилично нејасни за вкочанетиот поглед на Контролата. Сепак, тука е нивниот принцип: тајните треба да се почитуваат. Секој не мора да знае сѐ! Она што најмногу му недостига на дваесеттиот век - и што воедно му е најпотребно - е „такт“. Сакаме демократската епистемологија да ја замениме со „дада епистемологија“ (Фаерабенд). Или си во автобусот или не си.

Некои ова ќе го наречат елитистички став, но не е - барем не во значењето коешто Чарлс Рајт Милс му го дава на зборот: што значи, мала група којашто влијае на надворешните членови за сопствено возвишување. Имедијатизмот не се занимава со односите на моќ; - тој не посакува ниту да владее ниту да биде владеан. Оттаму, современото тајно друштво не гледа никакво задоволство во дегенерацијата на институциите во заговори. Сака моќ за да ги оствари сопствените цели на заемност. Тоа е слободна асоцијација на индивидуи кои се избрале меѓусебно како поданици на великодушноста на групата, на нејзината „отвореност“ (да употребиме суфи термин). Ако ова е некаков вид „елитизам“, тогаш нека му биде.

Доколку имедијатизмот започне со групи на пријатели коишто не само што се обидуваат да ја надминат изолацијата, туку исто така и да ги издигнат сопствените животи, набрзо тој ќе изискува покомплексен облик: - нуклеуси од самоизбрани сојузници, работејќи (играјќи) на заземањето сѐ повеќе и повеќе време и простор надвор од сите посредувани структури и контрола. Потоа ќе настојува да стане хоризонтална мрежа од такви автономни групи - потоа, „тенденција“ - потоа, „движење“ - и потоа, кинетичка мрежа од „привремено автономни зони“. На крај ќе настојува да стане јадро на новото општество, раѓајќи се внатре гнилата лушпа на старото. Заради сите овие цели, тајното друштво ветува да обезбеди корисна рамка на заштитна тајност - невидлива наметка што ќе треба да се соблече само при некоја конечна битка со Посредувачкиот Вавилон...

Подгответе се за војна на тајните друштва!

#title Репродукција на секојдневниот живот
#author Фреди Перлман
#SORTauthors Фреди Перлман (Fredy Perlman)
#SORTtopics отуѓување, критика на работата, капитализам
#source *The Reproduction of Daily Life*, Black & Red, Detroit, 1969. [[http://theanarchistlibrary.org/library/fredy-perlman-the-reproduction-of-daily-life][theanarchistlibrary.org]]
#date 1969
#notes Наслов на оригиналот: *The Reproduction of Daily Life*. Првпат објавено од Плоштад Слобода, Скопје, 2003. Превод: Стефан Симоновски, 2001.
#lang mk


Секојдневната практична активност на припадниците на племето репродуцира, или постојано обновува, племе. Оваа репродукција не е само физичка, туку е исто така и општествена. Преку нивната секојдневна активност припадниците на племето не репродуцираат само група на човечки суштества; тие репродуцираат племе, имено посебен општествен облик во кој оваа група на човечки суштества извршува специфични активности на специфичен начин. Специфичната активност која ја извршуваат припадниците на племето, не е резултат на „природните“ карактеристики на луѓето на начин на кој производството на мед е резултат на „природата“ на пчелата. Секојдневниот живот одреден и обновуван од припадниците на племето е специфичен општествен резултат на посебните материјални и историски услови.

Секојдневната активност на робовите репродуцира ропство. Преку нивната секојдневна активност робовите не се репродуцираат себеси и нивните господари само физички; тие исто така ги репродуцираат и средствата со кои господарите ги угнетуваат, како и сопствените навики на потчинување на авторитетот на господарот. На луѓето коишто живеат во робовладетелско општество, односот господар-роб им се чини како природен и вечен однос. Меѓутоа, луѓето не се раѓаат како господари или робови. Робовладетелството е специфичен општествен облик, и луѓето му се потчинуваат само во одредени материјални и историски услови.

Секојдневната практична активност на наемните работници репродуцира наемна работа и капитал. Преку нивната секојдневна активност, „современите“ луѓе, исто како и припадниците на племето и робовите, ги репродуцираат жителите и општествените односи во нивното општество; тие го репродуцираат општествениот облик на секојдневниот живот. Исто како племето и робовладетелскиот систем, капиталистичкиот систем не е ниту природниот ниту конечниот облик на човеково општество; како и раните општествени облици, капитализмот е специфичен резултат на материјалните и историски услови.

За разлика од раните облици на општествена активност, секојдневниот живот во капиталистичкото општество систематски ги трансформира материјалните услови од кои капитализмот првобитно резултирал. Некои од материјалните граници на човековата активност постепено се најдоа под контрола на човекот. На високо ниво на индустријализација, практичната активност создава сопствени материјални услови и сопствен општествен облик. Според тоа, предмет на анализа не е само начинот на кој практичната активност во капиталистичкото општество го репродуцира капиталистичкото општество, туку исто така и начинот на кој оваа активност ги елиминира материјалните услови од кои резултирал капитализмот.

*** Секојдневниот живот во капиталистичкото општество

Општествениот облик на вообичаената активност во капитализмот е резултат на одредена материјална и историска околност. Материјалните и историските услови го објаснуваат потеклото на капиталистичкиот облик, но не објаснуваат зошто овој облик продолжува да постои откако ќе исчезнат првобитните околности. Концептот на „културна инерција“ не е објаснување за континуитетот на општествениот облик откако првобитните околности од кои резултирал исчезнале. Овој концепт единствено го констатира континуитетот на општествениот облик. Кога концептот на „културна инерција“ парадира како име за „општествена сила“ која ја детерминира човековата активност, тоа претставува само обид човековата активност да се прикаже како последица на надворешна сила надвор од нивната контрола. Ова не е точно само за концептот на „културна инерција“. Многу од термините користени од Маркс за објаснување на човековата активност се издигнати на ниво на надворешни и дури „природни“ сили кои ја детерминираат човековата активност; на тој начин, концептите како „класна борба“, „производствени односи“ и особено „дијалектиката“, ја имаат истата улога во теориите на некои „марксисти“ како и „првобитниот грев“, „верата“ и „раката на судбината“ во теориите на средновековните мистификатори.

Во извршувањето на нивната секојдневна активност, припадниците на капиталистичкото општество истовремено поддржуваат два процеси: го репродуцираат обликот на нивната активност и ги отстрануваат материјалните услови од кои првобитно овој облик резултирал. Но, тие не се свесни дека ги подржуваат овие процеси; нивната сопствена активност не им е транспарентна. Тие имаат илузија дека нивната активност е резултат на природни услови надвор од нивна контрола, неможејќи да увидат дека тие самите се автори на тие услови. Задачата на капиталистичката идеологија е да го задржи превезот кој ги спречува луѓето да увидат дека нивната сопствена активност го репродуцира обликот на нивниот секојдневен живот; задачата на критичката теорија е да го разоткрие тој превез кој ја прекрива вистинската природа на активноста на секојдневниот живот, да ја направи транспарентна, да ја направи репродукцијата на општествениот облик на капиталистичката активност видлива во секојдневната активност на луѓето.

Во капитализмот, секојдневниот живот се состои од поврзани активности кои го репродуцираат и прошируваат капиталистичкиот облик на општествена активност. Продажбата на работно време за одредена цена (наемнина), олицетворувањето на работното време во стока за широка потрошувачка (продажни добра, материјални и нематеријални), потрошувачката на материјални и нематеријални стоки за широка потрошувачка (како што се потрошувачките добра и спектаклите) - оваа активност која го карактеризира секојдневниот живот во капитализмот не е манифестација на „човековата природа“, ниту пак е наметната на луѓето од страна на сили надвор од нивната контрола.

Ако се верува дека човекот по „својата природа“ е неинвентивен припадник на племето и инвентивен бизнисмен, покорен роб и горд занаетчија, независен ловец и зависен наемен работник, тогаш или човековата „природа“ е празен концепт, или човековата „природа“ зависи од материјалните и историски услови и всушност претставува одговор на истите.

*** Отуѓување на животната активност

Во капиталистичко општество, креативната активност поприма облик на стоково производство, поточно производство на пазарни добра, претворајќи го на тој начин резултатот на човековата активност во стока. Пазарноста или продажноста е универзална карактеристика на секоја практична активност и на сите производи. Производите на човековата активност кои се неопходни за опстанок имаат облик на продажни добра: тие се достапни само во размена за пари. А парите се достапни само во замена за стока. Ако голем број од луѓето ја прифатат легитимноста на овие конвенции, ако ја прифатат конвенцијата дека стоката е предуслов за парите, и дека парите се предуслов за опстанок, тогаш тие се наоѓаат затворени во магичен круг. Бидејќи тие не поседуваат стоки за широка потрошувачка, нивниот единствен излез од овој круг е да се сметаат себеси, или дел од себеси, како стока за широка потрошувачка. Ова всушност е необичното „решение“ што луѓето си го наметнуваат во лице на специфичните материјални и историски услови. Тие не ги разменуваат своите тела или делови од телата за пари. Тие ја разменуваат креативната содржина на нивните животи, нивната секојдневна практична активност, за пари.

Штом човекот ги прифати парите како еквивалент за живот, продажбата на животната активност постанува услов за неговиот физички и општествен опстанок. Животот е заменет за опстанок. Креативноста и производството почнуваат да значат продадена активност. Човековата активност е „продуктивна“, корисна за општеството, само тогаш кога е продадена активност. А самиот човек е продуктивен член на општеството единствено доколку активностите на неговиот секојдневен живот се  продадени активности. Штом луѓето ги прифатат овие услови на размена, секојдневната активност зема облик на универзална проституција.

Продадената креативна моќ, или продадената секојдневна активност, го поприма обликот на труд. Трудот е историски специфичен облик на човекова активност. Трудот е апстрактна активност која има само едно својство: пазарност - може да биде продаден за одредена количина пари. Трудот е индиферентна активност: индиферентна на посебната задачата која се изведува и индиферентна на посебната цел кон која задачата е насочена. Копањето, печатењето и резбарењето се различни активности, но во капиталистичкото општество сите три претставуваат труд. Трудот едноставно е „заработување пари“. животната активност која поприма облик на труд е средство да се заработат пари. Животот постанува средство за опстанок.

Оваа иронична инверзија не е драматичниот климакс на некој возбудлив роман; таа е факт на секојдневниот живот во капиталистичкото општество. Опстанокот, т.е. самозачувувањето и репродукцијата, не се средства на креативна практична активност, туку токму спротивното. Креативната активност во облик на труд, т.е. продадената активност, е болна неопходност за опстанок; трудот е средство за самозачувување и репродукција.

Продажбата на животната активност истакнува уште една инверзија. Преку продажбата, трудот на индивидуата постанува „сопственост“ на друга личност, тој е присвоен и се наоѓа под контрола на друга личност. Со други зборови, активноста на една личност постанува активност на друга, активност на нејзиниот сопственик; таа постанува туѓа на личноста која ја извршува. На тој начин, животот, достигнувањата на индивидуата во светот, сè она што неговиот живот го прави посебен во рамки на човештвото, не се само трансформирани во труд, болниот услов за опстанок; тие се трансформирани во отуѓена активност, активност извршена од страна на купувачот на тој труд. Во капиталистичкото општество, архитектите, инженерите, работниците, не се градители; човекот што го купува нивниот труд е градител; нивните проекти, пресметки и движења се туѓи на нив самите; нивната животна активност, нивните достигнувања, припаѓаат на нивниот купувач.

Академските социолози, кои продажбата на трудот ја земаат како дадена вредност, го разбираат ова отуѓување како чувство: на работникот самата негова активноста „му се чини“ отуѓена, „се чини“ дека е контролирана од друг. Меѓутоа, секој работник може да им објасни на академските социолози дека отуѓувањето не е ниту чувство ниту идеја во главата на работникот, туку стварен факт на секојдневниот живот на работникот. Всушност, продадената активност е отуѓувачка за работникот; неговиот труд е контролиран од неговиот купувач.

Во замена за неговата продадена активност, работникот добива пари, конвенционално прифатеното средство за опстанок во капиталистичкото општество. Со овие пари тој може да купи стоки, предмети, но не може да ја купи назад својата активност.  Ова открива посебен „јаз“ во парите како „универзален еквивалент“. Една личност може да продава стока за широка потрошувачка за пари, а може истата стока и да ја купи за пари. Може да ја продава неговата животна активност за пари, но не може да ја купи својата животна активност за пари.

Стварите што работникот ги купува со својата плата се пред сè потрошувачки добра кои му овозможуваат да опстане, да ја репродуцира моќта на трудот за да може да продолжи да ја продава; а тие претставуваат спектакли, предмети за пасивно восхитување. Тој ги конзумира и им се воодушевува на производите на човековата активност пасивно. Тој не постои во светот како активен причинител кој го трансформира. Туку како беспомошен импотентен спектатор, тој може да посака да биде „среќен“, т.е. неактивен, целиот свој живот (состојба слична на мртвото раѓање). Стоките, спектаклот, го конзумираат; тој ја користи животната енергија за пасивно восхитување; тој е конзумиран од стварите. Во оваа смисла, колку повеќе има, толку помалку е. (Индивидуата може да ја совлада оваа смрт во животот преку маргинална креативна активност; но населението во целина не може, освен со укинување на капиталистичкиот облик на практична активност, со укинување на наемната работа со што би се отстранило отуѓувањето на креативната активност.)

*** Фетишизмот на стоката

Со отуѓување на својата активност и нејзиното олицетворување во стоката, во материјалниот облик на човековиот труд, луѓето се репродуцираат себеси и создаваат Капитал. Од гледната точка на капиталистичката идеологија, а особено на академската Економија, оваа изјава е неточна: стоката „не е производ само на трудот“; таа е произведена од примарните „фактори на производство“, земја, труд и капитал, капиталистичкото Свето тројство, а главниот „фактор“, очигледно е херојот на делото, Капиталот.

Целта на ова вештачко Тројство не е анализа, бидејќи анализата не е она за што овие експерти се платени. Тие се платени да замаглуваат, да го маскираат општествениот облик на практична активност во капитализмот, да стават превез врз фактот дека производителите се репродуцираат себеси, своите експлоататори, како и средствата со кои се експлоатирани. Но, оваа формула на Тројството не е доволно убедлива. Очигледно е дека земјата не е ништо поголем прозиводител на стока отколку водата, воздухот или сонцето. Освен тоа, Капиталот, кој е назив за општествениот однос помеѓу работниците и капиталистите, за средствата на производство поседувани од капиталистот, и за еквивалентот на пари за неговите средства и „нематеријални добра“, не произведува ништо повеќе од фикции погодни за публикување од страна на академските економисти. Дури и средствата за производство кои претставуваат капитал на еден капиталист можат да бидат примарни „фактори на производство“ единствено доколку погледот се ограничи на едно изолирано капиталистичко претпријатие, бидејќи погледот врз целата економија открива дека капиталот на еден капиталист го претставува материјалното прифаќање на отуѓениот труд на друг капиталист. Сепак, иако формулата на Тројството не е успешна во своето убедување, таа ја остварува својата задача на замаскирање преку заменување на предметот на прашањето: наместо прашањето зошто активноста на луѓето во капитализмот го зема обликот на наемна работа, потенцијалните анализатори на капиталистичкиот секојдневен живот се трансформирани во академски марксисти кои расправаат дали трудот е единствениот „фактор на производство“.

На тој начин економијата (и капиталистичката идеологија воопшто) ја третира земјата, парите и производите на трудот, како ствари кои поседуваат моќ да произведуваат, да создаваат вредност, да работат за нивните сопственици, да го трансформираат светот. Ова е она што Маркс го нарече фетишизам кој е карактеристичен за секојдневните сфаќања на луѓето, и кој е издигнат на ниво на догма од страна на економијата. За економистите, живите луѓе се ствари („фактори на производство“), а стварите живеат (парите „работат“, капиталот „произведува“). Обожувачот на фетишот производот на својата активност го смета за својство на неговиот фетиш. Како резултат на тоа, тој се откажува од својата моќ сам да го менува своето опкружување, моќта да го одреди обликот и содржината на неговиот секојдневен живот); тој ги употребува само оние „моќи“ кои ги имаат особеностите на неговиот фетиш („моќта“ да купува стока). Со други зборови, обожувачот на фетишот се осакатува самиот себе а својата моќ ја препишува на неговиот фетиш.

Но фетишот е мртва ствар, не е живо суштество; нема плодност. Фетишот не е повеќе од ствар за која, и преку која, се одржуваат капиталистичките односи. Мистериозната моќ на Капиталот, неговата „моќ“ да произведува, неговата плодност, не се наоѓа во него самиот, туку во фактот дека луѓето ја отуѓуваат нивната креативна активност, дека го продаваат својот труд на капиталистите, дека го материјализираат или конкретизираат својот отуѓен труд во облик на стока за широка потрошувачка. Со други зборови, луѓето се купени со производите на нивната сопствена активност, а сепак таа своја активност ја сметаат за активност на капиталот, а нивните сопствени производи како производи на Капиталот. Давајќи му ја особината на креативна моќ на Капиталот, а не на сопствената активност, тие се одрекуваат од својата животна активност, од својот секојдневен живот, за сметка на Капиталот. Што, пак, значи дека луѓето секојдневно се предаваат себеси на персонификацијата на Капиталот, на капиталистот.

Продавајќи го својот труд, отуѓувајќи ја својата активност, луѓето секојдневно ги репродуцираат доминантните облици на активност во капитализмот, тие го репродуцираат наемниот работник и капиталистот. Тие не ги репродуцираат индивидуите само физички, туку и општествено; тие ги репродуцираат индивидуите кои се продавачи на моќта на трудот, и индивидуите кои се сопственици на средствата за производство; тие ги репродуцираат индивидуите како и нивните специфични активности, продажбата исто како и сопственоста.

Секогаш кога луѓето извршуваат некоја активност која самите не ја дефинирале и не ја контролираат, секогаш кога плаќаат за добра што самите ги произвеле со пари што ги добиле во замена за нивната отуѓена активност, секогаш кога пасивно се восхитуваат на производите на нивната сопствена активност како отуѓени предмети набавени со нивни пари, тие му даваат нов живот на Капиталот и ги уништуваат сопствените животи.

Целта на процесот е репродукција на односот помеѓу работникот и капиталистот. Меѓутоа, тоа не е целта на индивидуалните посредници кои учествуваат во него. Нивните активности не им се транспарентни на нив самите; нивните погледи се фиксирани на фетишот што стои помеѓу делото и резултатот. Индивидуалните посредници го задржуваат погледот на стварите, точно на оние ствари за кои се воспоставени капиталистичките односи. Работникот како производител настојува да го замени својот дневен труд за наемнина-пари, тој цели точно кон стварта преку која неговиот однос кон капиталистот повторно се воспоставува, преку која тој се репродуцира себеси како наемен работник а другиот како капиталист, работникот како потрошувач ги разменува своите пари за производи на трудот, точно оние ствари кои капиталистот треба да ги продаде за да го реализира капиталот.

Секојдневната трансформација на животната активност во Капитал е посредувана од ствари, но не е извршувана од нив. Обожувачот на фетишот не го знае ова; за него трудот и земјата, средствата и парите, претприемачите и банкарите, сите тие се „фактори“ и „причинители“. Кога ловецот кој носи амајлија ќе улови елен со камен, тој може да ја смета амајлијата за суштински „фактор“ во уловувањето на еленот, па дури и за пронаоѓање на еленот. Ако тој е одговорен и добро образуван обожувач на фетиш, тој ќе го посвети своето внимание кон амајлијата, внимателно грижејќи се за неа и восхитувајќи ѝ се; за да ги подобри материјалните услови на неговиот живот, тој ќе го усоврши начинот на кој го носи својот фетиш, а не начинот на кој го фрла каменот; тој може дури и да ја прати својата амајлија да „лови“ за него. Неговите сопствени секојдневни активности не му се транспарентни: кога јаде добро, тој не успева да сфати дека фрлањето на каменот е негово дело со кое си обезбедува храна, а не дело на амајлијата; кога гладува тој не успева да сфати дека неговиот чин на обожување на амајлијата наместо ловење, а не бесот на неговиот фетиш, е причината за неговото гладување.

Фетишизмот на стоката и парите, мистификацијата на секојдневните активности, религијата на секојдневниот живот која на безживотните нешта им даваат својства на живи активности, не е ментален каприц создаден во човековата имагинација; своите корени ги наоѓа во карактерот на капиталистичките општествените односи. Луѓето навистина се поврзуваат едни со други преку стварите; фетишот е всушност причината поради која тие делуваат колективно, и преку кој ја репродуцираат својата активност. Но, не е фетишот тој кој ја извршува активноста. Не е капиталот тој кој ги преобразува суровините, ниту пак ги произведува добрата. Ако животната активност не ги преобразува материјалите, тие ќе останат непроменети, инертни, мртва материја. Ако луѓето не беа подложени контунуирано да ја продаваат својата животна активност, импотенцијата на капиталот ќе беше откриена; капиталот ќе престанеше да постои; неговата последна потентност ќе беше моќта да ги потсетува луѓето на изминатиот облик на секојдневен живот карактеризиран со секојдневна универзална проституција.

Работникот го отуѓува својот живот со единствена цел да го одржи. Ако тој не ја продава својата жива активност тој не би можел да добие наемнина и да преживее. Меѓутоа, не е наемнината таа која отуѓувањето го прави услов за опстанок. Доколку луѓето не беа колективно подложени да ги продаваат своите животи, и наместо тоа беа подложени да ја имаат контролата над нивните сопствени активности, универзалната проституција не би била услов за опстанок. Склоноста на луѓето да го продаваат својот труд, а не стварите за кои го продаваат, е таа која отуѓувањето на животната активност го прави неопходно за одржување на животот.

Животната активност која работникот ја продава, капиталистот ја купува. Ова е единствената животна активност која вбризгува живот во капиталот и го прави „продуктивен“. Капиталистот, „сопственик“ на суровините и средствата за производство, ги претставува природните ствари и производи на трудот како своја „приватна сопственост“. Но, не е мистериозната моќ на капиталот таа која ја создава капиталистичката „приватна сопственост“; животната активност е таа која ја создава „сопственоста“, а обликот на таа активност е тој кој одржува таа да остане „приватна“.

*** Трансформација на животната активност во капитал

Трансформацијата на животната активност во капитал се одвива секојдневно преку стварите, но не и од стварите. Стварите кои се производи на човековата активност изгледаат како активни причинители бидејќи активностите и врските се остваруваат за и преку стварите, и бидејќи активностите на луѓето не им се транспарентни на нив самите; тие го поистоветуваат посредуваниот предмет со причината.

Во капиталистичкиот процес на производство, работникот ја олицетворува или материјализира својата отуѓена животна енергија во инертен предмет преку користење на средствата кои се олицетворение на активноста на други луѓе. (Софистицираните индустриски средства ја олицетворуваат интелектуалната и мануелната активност на безбројни генерации на пронаоѓачи, усовршувачи и производители од сите страни на светот и од разни типови општества.) Средствата сами по себе се инертни предмети; тие се материјално олицетворение на животната активност, но не се живи предмети. Единствениот жив причинител во процесот на производство е живиот работник. Тој ги користи производите на туѓиот труд, така да се каже, влевајќи им живот, но тоа е неговиот сопствен живот; тој не е способен да ги воскресне индивидуите кои ја складирале својата животна активност во неговото средство за работа. Тоа средство може да му овозможи да произведува повеќе во определен временски период, давајќи му ја можноста да ја зголеми својата продуктивност. Но единствено живиот труд кој може да произведува може да биде продуктивен.

На пример, кога некој идустриски работник ќе вклучи електричен дребонг, тој ги користи производите на трудот од генерации физичари, пронаоѓачи, електроинженери, производители на дребонзи. Очигледно е дека тој е попродуктивен од занаетчијата кој го резба истиот предмет со рака. Но во никој случај „капиталот“ достапен на индустрискиот работник не е „попродуктивен“ од „капиталот“ на занаетчијата. Доколку генерации на интелектуална и мануелна работа не биле олицетворени во електричниот дребонг, доколку индустрискиот работник би требало да го измисли дребонгот, електричната енергија и електричниот дребонг, тогаш би му требале неколку животи за да сврти еден единствен предмет на електричниот дребонг, и ниедна количина на капитал не би можела да ја зголеми неговата продуктивност над онаа на занаетчијата кој го резба предметот со рака.

Поимот „продуктивност на капиталот“ и особено деталните пресметки на таа „продуктивност“ се пронајдоци на економската „наука“, таа религија на капиталистичкиот секојдневен живот која ја користи енергијата на луѓето за обожување, восхитување и ласкање на централниот фетиш на капиталистичкото општество. Средновековните колеги на овие „научници“ правеле детални пресметки на висината и ширината на ангелите во рајот, без воопшто да се запрашаат што се тоа ангели и рај, земајќи го нивното постоење здраво за готово.

Резултатот на продадената активност на работникот е производ кој не му припаѓа нему. Овој производ е олицетворение на неговиот труд, материјализација на дел од неговиот живот, складиште на неговата животна активност, но тој не е негов; тој е: толку отуѓен од него како и неговиот труд. Тој не одлучил самиот да го создаде, а кога ќе го создаде тој не се ослободува од него. Ако го сака, мора да го купи. Она што тој го направил не е едноставно производ со одредени корисни особини; за тоа тој немал потреба да го продава својот труд на капиталистот во замена за наемнина; можел само да ги одбере потребните материјали и достапните алатки, можел да ги обликува материјалите според своите цели ограничени од неговото знаење и умеење. (Очигледно е дека индивидуата може да го прави ова само маргинално; човековото присвојување и користење на материјалите и алатките достапни на него може да се оствари по отфрлањето на капиталистичкиот облик на активност.)

Она што работникот го произведува во капиталистички услови е производ со многу специфично својство, својството на продажност. Она што го произведува неговата отуѓена активност претставува стока за широка потрошувачка.

Бидејќи капиталистичкото производство е стоково производство, изјавата дека целта на процесот е задоволување на човековите потреби е лажна; се работи за најобична рационализација и апологија. „Задоволувањето на човековите потреби“ не е целта на капиталистот или на работникот вклучен во производството, ниту пак е резултат на тој процес. Работникот го продава својот труд со цел да добие наемнина за него; тој е рамнодушен кон специфичната содржина на трудот; тој не го отуѓува својот труд на капиталистот кој не му дава наемнина во размена за него, без оглед колку многу човекови потреби задоволува тој капиталистички производ. Капиталистот купува труд и го ангажира во производство со цел да произведе стоки кои можат да бидат продадени. Тој е рамнодушен кон специфичните својства на производот, исто како што е рамнодушен кон потребите на луѓето; сè што го интересира околу производот е за колку може да го продаде, и сè што го интересира околу потребите на луѓето е колку тие имаат „потреба“ да купуваат и како може да бидат принудени, преку пропаганда и психолошко условување, да имаат „потреба“ за повеќе. Целта на капиталистот е да ја задоволи својата потреба за репродукција и зголемување на капиталот, а како резултат на овој процес се јавува проширена репродукција на наемниот труд и капиталот (кои не се „човекови потреби“).

Стоката што ја произведува работникот е разменета од страна на капиталистот за одредена сума пари; стоката е вредност која е разменета за истоветна вредност. Со други зборови, сегашниот и минатиот труд материјализиран во производот може да постои во два различни но сепак истоветни облици, во стока и пари, или она што е заедничко за двете, вредноста. Ова пак не значи дека вредноста е труд. Вредноста е општествениот облик на конкретизиран (материјализиран) труд во капиталистичкото општество.

Во капитализмот, општествените односи не се воспоставуваат непосредно; тие се воспоставуваат преку вредноста. Секојдневната активност не се разменува непосредно; таа се разменува во облик на вредност. Следствено, она што и се случува на животната активност во капиталистичките општествени односи не може да биде воочено преку набљудување на самата активност, туку единствено преку следење на метаморфозата на вредноста.

Кога животната активност на луѓето ќе го поприми обликот на труд (отуѓена активност), потребно и е својството на разменливост; потребен и е обликот на вредност. Поинаку кажано, трудот може да биде разменет за „еднаква“ сума пари (наемнина). Намерното отуѓување на животната активност, која од страна на членовите на капиталистичкото општество е сфатена како неопходна за опстанок, го репродуцира капиталистичкиот облик внатре кој отуѓувањето е неопходно за опстанок. Поради фактот дека животната активност зема облик на вредност, производите на таа активност мора исто така да имаат облик на вредност: мораат да бидат разменливи за пари. Ова е очигледно, бидејќи, ако производите на трудот не го попримаа обликот на вредност, туку на пример обликот на корисни предмети на располагање на општеството, тогаш тие или би останале во фабриката или би биле слободно земани од страна на членовите на општеството секогаш кога ќе се појави потреба за нив; во обата случаи, парите-наемнината што ја добиваат работниците не би имала вредност, а животната активност не би можела да биде продавана за „еднаква“ сума пари; животната активност не би можела да биде отуѓена. Следствено, штом животната активност го поприми обликот на вредност, производите на таа активност исто така го попримаат обликот на вредност, а репродукцијата на секојдневниот живот се одвива преку промените или метаморфозите на вредноста.

Производите на трудот капиталистот ги продава на пазар; ги разменува за еднаква сума пари, реализира детерминирана вредност. Специфичната големина на оваа вредност на одреден пазар е цената на стоката. За академскиот економист, Цената е клучот на Св. Петар од портите на Рајот. Како и самиот капитал, цената се движи во чудесен свет кој е целосно составен од објекти; објекти кои помеѓу себе имаат човечки односи и се живи; тие се преобразуваат едни со други, комуницираат помеѓу себе; тие се венчаат и имаат деца. И се разбира, единствено преку милоста на овие интелигентни, моќни и креативни предмети луѓето можат да бидат среќни во капиталистичкото општество.

Во живописното претставување на економистите за тоа како стојат работите во рајот, ангелите работат сè а луѓето ништо; луѓето едноставно уживаат во она што овие надмоќни суштества го прават за нив. Но, не само капиталот произведува и парите работат; и други мистериозни суштества имаат слични доблести. Така Понудата, количеството ствари што се продава, и Побарувачката, количеството ствари кои се купуваат, заедно ја определуваат Цената, количеството пари; кога Понудата и Побарувачката ќе се венчаат на одредена точка на диаграмот, тие ја создаваат Урамнотежената цена, која кореспондира на универзална состојба на блаженство. Активностите на секојдневниот живот се изведувани од ствари, а луѓето се редуцирани на ствари („фактори на производство“) во текот на нивните „продуктивни„ часови, и на пасивни посматрачи во текот на нивното „слободно време“. Доблеста на економскиот научник се состои во неговата способност резултатот на човековите секојдневни активности да го препише на ствари, и во неговата неможност животната активност да ја види под лакрдијата на стварите. За економистот, самите ствари преку кои е регулирана активноста на луѓето во капитализмот се мајките и синовите, причините и последиците на нивната сопствена активност.

Големината на вредноста, т.е. цената на стоката, сумата на пари за која се разменува, не е определена од стварите туку од секојдневните активности на луѓето. Понудата и побарувачката, совршената и несовршената конкуренција, не се ништо повеќе од општествени облици на производи и активности во капиталистичкото општество; немаат свој живот. Фактот дека активноста е отуѓена, т.е. дека времето на трудот се продава за определена сума пари, односно има определена вредност, има неколку последици врз големината на вредноста на производот на тој труд. Вредноста на продадените стоки мора да биде најмалку еднаква на вредноста на времето потрошен труд. Ова е очигледно и од гледната точка на самостојното капиталистичко претпријатие, и од гледната точка на општеството како целина. Ако цената на продадената стока на индивидуалниот капиталист е помала отколку цената на трудот што тој го најмил, тогаш самите трошоците би биле поголеми од неговата заработувачка со што тој набрзо би банкротирал. Општествено гледано, доколку вредноста на производството на работниците е помала од вредноста на нивната потрошувачка, тогаш трудот не би можел ни самиот себе да се репродуцира, а да не зборуваме за класата на капиталисти. Меѓутоа, доколку вредноста на стоката единствено е еднаква на вредноста на времето потрошен труд, произведувачите на стоката би се репродуцирале само самите себе, а нивното општество не би било капиталистичко општество; нивната активност може сè уште да се состои од производство на стока, но тоа не би било капиталистичко производство на стока.

За трудот да создаде капитал, вредноста на производите на трудот мора да биде поголема од вредноста на трудот. Со други зборови, трудот мора да произведе вишок производ, квантитет на добра кој тој не ги конзумира, а овој вишок на производ мора да биде преобразен во вишок вредност, облик на вредност кој не е присвоен од работниците во вид на наемнина, туку од страна на капиталистите во вид на профит. Понатаму, вредноста на производите на трудот мора да биде уште повисока, бидејќи живиот труд не е единствениот вид на труд материјализиран во нив. Во процесот на производство, работниците ја трошат сопствената енергија, но исто така го користат и складираниот труд на други во вид на инструменти, и ги обликуваат материјалите на кои претходно бил потрошен трудот.

Ова води кон чудниот резултат дека вредноста на производите на работникот и вредноста на неговата наемнина се различни големини, т.е. дека сумата пари добиена од капиталистот за продадената стока произведена од неговите најмени работници е различна од сумата која тој ним им ја исплаќа. Оваа разлика не може да се објасни со фактот дека треба да се плати за искористените материјали и алати. Ако вредноста на продадените стоки беше еднаква на вредноста на живиот труд и инструментите, тогаш сè уште не би имало место за капиталистите. Факт е дека разликата помеѓу двете големини мора да биде доволно голема за да може да одржува класа на капиталисти - не само индивидуите, туку и специфичната активност што овие индивидуи ја извршуваат, т.е. купувањето труд. Разликата помеѓу вкупната сума на вредноста на производите и вредноста на трудот потрошен за нивно производство претставува вишок на вредност, семето на капиталот.

За да го лоцираме потеклото на вишокот на вредност, потребно е да испитаме зошто вредноста на трудот е помала од вредноста на стоката произведена од него. Отуѓената активност на работникот со помош на средствата ги трансформира материјалите и произведува одредено количество стока. Меѓутоа, кога овие стоки ќе се продадат и кога искористените материјали и инструменти ќе се исплатат, работниците не ја добиваат преостанатата вредност на нивните производи како нивна плата; тие добиваат помалку. Поинаку кажано, во текот на секој работен ден, работниците изведуваат одредено количество на неплатен труд, присилен труд, за кој не добиваат надоместок.

Изведбата на овој неплатен, присилен труд, е уште еден „услов за опстанок“ во капиталистичкото општество. Меѓутоа, исто како и отуѓувањето, овој услов не е наметнат од природата, туку од колективната практика на луѓето, од нивните секојдневни активности. Пред постоењето на синдикати, индивидуалниот работник ја прифаќал секоја достапна присилна работа, бидејќи одбивањето на работата би значело дека други работници би ги прифатиле расположивите услови на размена, а индивидуалниот работник не би добил наемнина. Работниците меѓусебно се натпреварувале околу понудената наемнина на капиталистите; ако некој работник дал отказ поради премногу малата наемнина, некој невработен работник би бил спремен да го замени, бидејќи за невработениот работник малата наемнина е подобра од немањето наемнина воопшто. Оваа конкуренција меѓу работниците од страна на капиталистите беше наречена „слободен труд“; капиталистите направиле големи жртви за да ја одржат слободата на работниците, бидејќи токму оваа слобода е таа која го зачува вишокот на вредност на капиталистот и направи возможно тој да акумулира капитал. На ниту еден работник не му била цел да произведува повеќе добра од она за што е платен. Неговата цел била да добие што е можно поголема наемнина. Меѓутоа, постоењето на работници кои воопшто не добиваат наемнина, и чие сфаќање за висока наемнина, како последица на тоа, е поскромно отколку она на вработениот работник, му овозможува на капиталистот да изнајмува труд за пониска наемнина. Всушност, постоењето на невработени работници му овозможува на капиталистот да ја плаќа најмалата возможна наемнина за која работниците се спремни да работат. На тој начин, резултатот на секојдневната колективна активност на работниците, секој од нив стремејќи се кон највисоката можна наемнина, е намалувањето на наемнините воопшто; ефектот од натпреварувањето на секој против секого е дека сите добиваат најмала можна наемнина, а капиталистот најголемиот можен вишок на вредност.

Секојдневната практика на сите работници ги поништува целите на секој од нив посебно. Но работниците не знаат дека состојбата во која се наоѓаат е производ на нивното секојдневно однесување; нивните сопствени активности не им се транспарентни на нив самите. На работниците им се чини дека ниските наемнини се едноставно природен дел од животот, исто како болеста и смртта, и дека опаѓачките наемнини се природна катастрофа, како поплава или многу ладна зима. Критиката на социјалистите и анализите на Маркс, како и зголемениот индустриски развиток кој обезбеди повеќе време за размислување, отстрани некои од превезите и им овозможи на работниците до одреден степен да ги разберат своите активности. Меѓутоа, во Западна Европа и САД, работниците не се ослободија од капиталистичкиот облик на секојдневниот живот; тие формираа синдикати. А во поинаквите материјални услови на Советскиот Сојуз и Источна Европа, работниците (и селаните) капиталистичката класа ја заменија со државна бирократија која набавува отуѓен труд и акумулира капитал во името на Маркс.

Со синдикатите, секојдневниот живот е сличен на оној од порано, без синдикати. Всушност, скоро е истиот. Секојдневниот живот продолжува да се состои од труд, од отуѓена активност и од неплатен или присилен труд. Работникот кој е член на синдикатот повеќе не ги одредува условите на своето отуѓување; функционерите на синдикатот го прават тоа наместо него. Условите под кои активноста на работникот е отуѓена не се повеќе водени од потребата на работникот да го прифати она што е расположиво; тие сега се водени од потребата на синдикалните бирократи да ја одржуваат положбата на синдикатот како макро помеѓу продавачите на трудот и купувачите.

Со или без синдикати, вишокот на вредност не е ниту производ на природата ниту на капиталот; тој е создаден од секојдневните активности на луѓето. Во изведбата на нивните секојдневни активности, луѓето не се само подложни на отуѓување на овие активности, тие исто така се подложни на репродукција на условите кои ги принудуваат да ги отуѓуваат своите активности, да го репродуцираат капиталот и на тој начин моќта на капиталот да набавува труд. Ова не е затоа што не знаат „која е алтернативата“. Личност која страда од хронично стомачно растројство поради преголемо јадење маснотии, продолжува да јаде маснотии, но не затоа што не знае која е алтернативата. Таа или повеќе сака да страда отколку да се откаже од маснотии, или пак не ѝ е јасно дека нејзиното секојдневно конзумирање маснотии го предизвикува нејзиното патење. Ако згора на тоа, нејзиниот доктор, свештеник, учител и политичар ѝ велат, најпрво, дека маснотиите се она што ја одржуваат во живот, и второ, дека тие за неа прават сè што таа би правел доколку би била во добра состојба, тогаш не зачудува што нејзината активност не ѝ е транспарентна и дека таа не презема никаков напор да ја направи транспарентна.

Производството на вишок на вредност е услов за опстанок, не за населението, туку за капиталистичкиот систем. Вишокот на вредност е дел од вредноста на поизведената стока од страна на трудот која не се враќа на работниците. Таа може да биде изразена или во стока или во пари (исто како што капиталот може да биде изразен во количество ствари или сума пари), но ова не го изменува фактот дека е материјализација на трудот кој е содржан во одредено количество производи. Бидејќи производите можат да бидат разменети за „еднаква“ сума пари, парите „важат за“, или претставуваат, иста вредност како и производите. Парите можат, за возврат, да бидат разменети за друго количество производи со „еднаква“ вредност. Збирот на овие размени, кој се одвива истовремено во извршувањето на секојдневниот капиталистички живот, се состои од капиталистички процеси на циркулација. Токму преку овие процеси се одвива метаморфозата на вишокот на вредност во капитал.

Делот од вредноста кој не се враќа на трудот, т.е. вишокот вредност, му овозможува на капиталистот да постои, но исто така му овозможува и многу повеќе од едноставно постоење. Капиталистот инвестира дел од овој вишок на вредност; тој најмува нови работници и купува нови средства за производство; тој го проширува своето владеење. Ова значи дека капиталистот акумулира нов труд, во облик на жив труд што го најмува и во облик на минат труд (платен и неплатен) кој е содржан во материјалите и машините кој тој ги купува.

Капиталистичката класа во целина го акумулира вишокот труд во општеството. Но овој процес се одвива на општествено ниво, што значи дека не може да се воочи доколку се посматраат единствено активностите на самостојниот капиталист. Мора да се има на ум дека купените производи од одреден капиталист во вид на средства, ги имаат истите карактеристики како и производите кои ги продава. Првиот капиталист продава средства на вториот капиталист за одредена вредност, а само дел од оваа вредност се враќа на работниците како  наемнина; останатиот дел е вишок на вредност, со која првиот капиталист купува нови средства и труд. Вториот капиталист купува средства за дадената цена, што значи дека тој плаќа за целата количина труд изразена од првиот капиталист, количината на труд која е надоместена исто како и количината потрошена бесплатно. Ова значи дека средствата акумулирани од вториот капиталист го содржат неплатениот труд потрошен за првиот. Вториот капиталист, за возврат, ги продава своите производи за одредена цена, а на работниците им враќа само дел од оваа вредност; остатокот го користи за нови средства и труд.

Доколку целиот процес беше вметнат во еден единствен временски период, и доколку сите капиталисти беа соединети во еден, ќе беше можно да се види дека вредноста со која капиталистот набавува нови средства и труд е еднаква на вредноста на производите кои тој не им ги вратил на производителите. Овој акумулиран вишок на труд е капиталот.

Во услови на капиталистичко општество, целиот капитал е еднаков на сумата на неплатен труд извршен од страна на генерации на човечки суштества чии животи се состојат од секојдневно отуѓување на нивната животна активност. Со други зборови, капиталот, во чие име луѓето ги продаваат своите животни денови, е производ на продадената активност на човекот, и се репродуцира и проширува секој ден кога човекот продава уште еден работен ден, секој момент кога одлучува да продолжи да го живее капиталистичкиот облик на секојдневен живот.

*** Складирање и акумулација на човековата активност

Трансформацијата на вишокот на вредност во капитал е специфичен историски облик на еден поширок процес, процесот на индустријализација, постојаната трансформација на човековото материјално опкружување.

Одредени суштински карактеристики на оваа последица на човековата активност во капитализмот можат да бидат сфатени преку поедноставени илустрации. Да речеме дека во едно замислено општество, луѓето поголемиот дел од својата активност ја трошат за производство на храна и други неопходни нешта; само дел од нивното време е „вишок на време“, во смисла дека е ослободено од производството на неопходните ствари. Овој вишок на активност може да биде посветен за производство на храна за свештениците и воините кои самите не произведуваат; може да биде искористен за производство на добра кои се трошат во свети прилики; може да биде искористено за изведување церемонии или гимнастички вежби. Во кој било од овие случаи, не е веројатно дека материјалните услови на луѓето ќе се променат, од една во друга генерација, како резултат на нивните секојдневни активности. Меѓутоа, една генерација на луѓе од ова замислено општество може да го складира трудот наместо да го троши. На пример, тоа вишок на време можат да го користат за намотување пружини. Следната генерација може да ја искористи енергијата складирана во овие пружини за да изврши некои задачи, или едноставно може да ја искористи енергијата за да намота други пружини. Во кој било случај, складираниот вишок на труд од претходните генерации и обезбедува на новата генерација поголемо количество на вишок на работно време. Новата генерација може да го складира овој вишок во пружини или други нешта. За релативно краток период, трудот складиран во пружините ќе го надмине расположивиот труд на сите живи генерации; со трошењето на релативно малку енергија, луѓето на ова замислено општество би биле во можност да ги употребат пружините за најнеопходните работи, а исто така и за намотување нови пружини за генерациите што доаѓаат. Повеќето од часовите кои претходно ги трошеле за производство на неопходните нешта сега ќе бидат расположиви за активности кои не се наложени од неопходноста туку исполени од имагинацијата.

На прв поглед се чини неверојатно дека луѓето би ги посветиле животните часови на такво бизарно нешто како намотувањето пружини. Изгледа исто толку неверојатно, дури и ако ги расипуваат пружините, дека би складирале за идните генерации, бидејќи одмотувањето на пружините би можело да обезбеди, на пример, прекрасен спектакл за време на празници.

Меѓутоа, ако луѓето не се ослободеа од своите сопствени животи, ако нивната работна активност не беше нивна, ако нивната практична активност не се состоеше од присилен труд, тогаш човековата активност би можела да се сведе на рутинската работа на намотување пружини, задачата на складирање работно време во материјални предмети. Историската улога на капитализмот, улога која е изведувана од страна на луѓе кои ја прифатиле легитимноста на други да се ослободуваат од нивните животи, се состои токму од складирање на човечка активност во материјални предмети преку присилен труд.

Штом луѓето се покорат на „моќта“ на парите да купуваат складиран труд како и жива активност, штом го прифатат измисленото „право“ на сопствениците на пари да ја контролираат и да ја распоредуваат складираната исто како и живата активност на општеството, тие ги трансформираат парите во капитал и сопствениците на пари во капиталисти.

Двојното отуѓување, отуѓувањето на животната активност во облик на наемна работа, и отуѓувањето на активноста на минатите генерации во облик на складиран труд (средства за производство), не е единствен чин кој се случил некогаш во историјата. Односот меѓу работниците и капиталистите не е нешто што се наметнало самото по себе на општеството во одредено време во минатото, еднаш и засекогаш. Никогаш луѓето не потпишале договор, или пак вербално се согласиле да се откажат од моќта над животната активност на сите идни генерации во сите делови на светот.

Капиталот ја носи маската на природна сила; таа се чини толку цврста колку и самата земја; неговото движење изгледа неповратно како времето; неговите кризи се чинат неизбежни како земјотресите и поплавите. Дури и кога се признава дека моќта на капиталот потекнува од луѓето, тоа се користи само како повод за пронаоѓање на уште повеличествени фикции, за некаква маска на сила создадена од човекот, налик чудовиштето на Франкештајн, чија моќ предизвикува повеќе стравопочит од онаа на која било природна сила.

Меѓутоа, капиталот ниту е природна сила ниту чудовиште создадено од човекот некогаш во минатото и кое оттогаш доминира со човечкиот живот. Моќта на капиталот не лежи во парите, бидејќи парите се општествена конвенција која нема повеќе „моќ“ отколку што луѓето се спремни да и дадат; кога луѓето одбиваат да го продаваат својот труд, парите не можат да ги извршуваат дури ни наједноставните задачи, бидејќи парите не „работат“.

Ниту пак моќта на капиталот лежи во материјалните предмети во кои е складиран трудот на минатите генерации, бидејќи потенцијалната енергија складирана во тие предмети може да биде ослободена од страна на активноста на живите луѓе без разлика дали тие предмети претставуваат капитал или не, т.е. отуѓена сопственост. Без животната активност збирот на предмети кои го сочинувааат општествениот капитал би бил само расфрлен куп на избрани артефакти без сопствен живот, а „сопствениците“ на капиталот би биле само расфрлан избор од необични некреативни (истренирани за такво нешто) луѓе кои се опкружуваат со парчиња хартија во празен обид повторно да ги заживеат спомените на минатиот сјај. Единствената „моќ“ на капиталот лежи во секојдневните активности на живите луѓе; оваа „моќ“ се состои од подложување на луѓето да ги продаваат своите секојдневни активности во замена за пари, и да се откажат од контролата на производите на нивната сопстевна активност и активноста на претходните генерации.

Штом одредена личност ќе го продаде својот труд на капиталистот и прифати само дел од неговиот производ како надоместок за тој труд, тој создава услови за купување и експлоатирање на други луѓе. Ниту еден човек доброволно не би ја дал својата рака или своето дете во замена за пари; сепак кога човек намерно и свесно го продава својот работен живот со цел да ги задоволи неопходните потреби во животот, тој не ги репродуцира само условите кои продажбата на неговиот живот продолжуваат да ја прават неопходност за опстанок; тој исто така создава услови кои продажбата на животот ја прават неопходност и за други луѓе. Следните генерации, се разбира, би можеле да одбијат да ги продаваат своите работни животи од истата причина заради која тој одбил да ја продаде својата рака; сепак, секој неуспех во одбивањето на отуѓениот и присилен труд ја зголемува количината складиран труд со кој капиталот може да купува работни животи.

Со цел да го трансформира вишокот труд во капитал, капиталистот мора да пронајде начин да го складира во материјални предмети, во нови средства за производство, како и да најми нови работници кои ќе ги активираат новите средства за производство. Поинаку кажано, тој мора да го зголеми своето претпријатие, или да отвори ново во друга гранка од производството. Ова претпоставува или наложува постоење на материјали кои можат да бидат обликувани во нова стока за продажба, постоење на купувачи на новите производи, и постоењето на луѓе кои се доволно сиромашни да бидат спремни да го продаваат својот труд. Овие услови се создадени од капиталистичката активност, а капиталистите не знаат за граници или пречки во нивната активност; демократијата на капиталот изискува апсолутна слобода. Империјализмот не е само „последната фаза“ на капитализмот; таа е истовремено и првата.

Сè што може да биде трансформирано во пазарно добро претставува жито за капиталистичката мелница, било да се наоѓа на земјата на соседот или самиот капиталист, над или под земја, пловејќи по морето или ползејќи на подот; било да е затворено на други континенти или други планети. Сето истражување на природата од страна на човештвото, од алхемијата до физиката, е мобилизирано во потрага по нови материјали за складирање на трудот, во потрага по нови предмети што некој може да ги купи.

Купувачите за стари и нови производи се создаваат со сите расположиви средства, а нови средства постојано се откриваат. Постојано преку принуда и измама се создаваат „отворени пазари“ и „отворени врати“. Ако луѓето немаат средства да ги купуваат капиталистичките производи, тие се најмени од страна на капиталистите и се платени да ги произведуваат добрата коишто сакаат да ги купат; ако локалните занаетчии веќе го произведуваат она што капиталистите требаат да го продаваат, занаетчиите се уништувани или откупувани; ако законите или традицијата го отфрлаат користењето на одредени производи, законите и традицијата се уништуваат; ако луѓето ги немаат предметите со кои можат да ги користат капиталистичките производи, тие се подучуваат како да ги купат тие предмети; ако луѓето ги истрошат своите физички или биолошки желби, тогаш капиталистите ги „задоволуваат“ нивните „духовни желби“ и најмуваат психолози да ги создадат; ако луѓето се презадоволени од производите на капиталистот така што не можат повеќе да користат нови предмети, тие се подучуваат да купуваат предмети и спектакли кои немаат никаква употреба туку едноставно можат да се посматраат и восхитуваат.

Сиромашни луѓе можат да се најдат во предземјоделските и земјоделските општества на сите континенти; ако не се доволно сиромашни за доброволно да го продадат својот труд кога капиталистите ќе пристигнат, тогаш тие се осиромашувани од активностите на самите капиталисти. Земјата на ловците постепено станува „приватна сопственост“ на „сопственици“ кои користат државно насилство за да ги ограничат ловците во „резервати“ кои не содржат доволно крана за да преживеат. Алатите на селаните постепено стануваат достапни само од истиот трговец кој великодушно им позајмува пари со кои можат да ги купат алатите, сè додека „долгот“ на селаните не стане толку голем за тие да бидат принудени да ја продадат земјата која ниту тие ниту нивните предци некогаш ја купиле. Купувачите на производите на занаетчиите постепено се префрлуваат кај трговците кои ги продаваат производите, се до денот кога трговецот ќе да го вдоми „неговиот занаетчија“ под ист кров, каде што ќе им ги обезбеди средствата кои ќе им овозможат да ја фокусираат својата активност на производство на  најпрофитабилните производи. Независните исто како и зависните ловци, селани и занаетчии, слободните луѓе како и робовите, се преобразуваат во најмени работници. Оние кои претходно ги дале на располагање сопствените животи поради суровите материјални услови, престануваат да ги дават на располагање своите животи кога ќе ја преземат задачата на модифицирање на своите материјални услови; оние кои претходно биле свесни креатори на својот скуден опстанок стануваат несвесни жртви на сопствената активност дури и кога ја отфрлаат скудноста на нивниот опстанок. Луѓето кои биле големи но имале малку, сега имаат многу но се мали.

Производството на нови стоки, „отворањето“нови пазари, создавањето на нови работници, не се три одделни активности; тоа се три аспекти на истата активност. Новата работна сила се создава токму со цел да произведува нови стоки; самите наемнини што ги добиваат овие работници се новиот пазар; нивниот неплатен труд е извор на нова експанзија. Ниту природните ниту културните бариери го спречуваат ширењето на капиталот, трансформацијата на секојдневната активност на луѓето во отуѓен труд, трансформацијата на нивниот вишок на труд во „приватна сопственост“ на капиталистите. Меѓутоа, капиталот не е природна сила; тој е збир на активности извршувани секојдневно од страна на луѓето; тој е облик на секојдневен живот; неговото континуирано постоење и експанзија претпоставува еден суштествен услов: склоноста на луѓето да продолжат да ги отуѓуваат своите работни животи и на тој начин да го репродуцираат капиталистичкиот облик на живот.



            * * * * *



*** За авторот

<quote>

Извадок од <em>Fredy Perlman: An Appreciation</em>, оригинално објавено во Fifth Estate Vol. 20 #2, Indian Summer 1985.

</quote>



Фреди Перлман успева да побегне од Чехословачка како многу мало дете токму пред нацистите да ја освојат земјата, на тој начин избегнувајќи го, со негови зборови, тоа „рационално планирано уништување на човечки суштества, клучното искуство на толку многу луѓе во време на високо развиена наука и производствени сили...“ Од 1938 до 1945 со неговото семејство живее во Боливија после што се преселува во САД. Неговото животно искуство и неговите идеи беа обликувани во тој контекст – машинеријата која го уништува животот и разновидноста на човекови реакции. Според ова гледиште, проблемот на слободата е секогаш присутен: од погромите луѓето можат да научат да се спротиставуваат на Моќта или да бегаат од неа, или доколку бидат доволно брутализирани и самите да почнат да извршуваат погроми.

Од 1956-59 го посетува универзитетот Колумбија каде што започнува како студент по Англиска книжевност, но потоа се пренасочува на филозофија, политичка наука и Европска книжевност. Во тоа време особено влијателен професор за него бил Рајт Милс.

Од 1963 до 1966 Фреди студира во Белград на Економскиот факултет каде што го одбранува својот магистерски труд, откако неговото барање за студирање во Чехословачка било одбиено под образложение дека е сомнително. Докторира на Правниот факултет во Белград со дисертацијата „Услови за развој на неразвиените региони“. Неговиот престој во Белград и Југославија ги разбива сите негови илузии во врска со самоуправувањето во државни рамки.

Голем дел од неговата теориска и практична борба беше посветен на истражувањето на процесот на алиенација и фрагментација преку кој луѓето ја предаваат својата автономија и учествуваат во сопственото угнетување. Исто како за фабричките работници, службениците и студентите така и за интелектуалците, неопходно е „да се дојде до коренот на она што се случува и она што може да се стори околу тоа“.

Радикално значи „коренито“, а таква беше радикалната перспектива на Фреди Перлман. Како во теоријата, така и во неговата практична активност, во неговиот живот. Проблемот е во тоа слободата да се применува соодветно за да се стане „безвласно“ човечко суштество, да се надмине поделбата меѓу мислата и делувањето. „Првиот чекор надвор од општествената шизофренија“, пишува тој, „е да се обедини поделеноста во себе, или барем да се дефинираат условите на сопствената доследност“.

Доволно храбар и безвласен да ги следи своите инстинкти, не плашејќи се да ги препознае последиците на своите откритија, тој извршува големо влијание во својата средина. Во седумдесеттите тој отиде отаде марксистичката теорија и анархистичката историографија, отаде технологијата, модернитетот, кон повторното откривање на примитивното и примитивната човекова заедница, забележувајќи дека капиталот не претставува неизбежниот резултат на некаков „материјален“ историски развој туку чудовишна изопаченост. И покрај сè, централен проблем во неговата преокупација сè уште беше слободата – зошто луѓето избираат да останат пасивни учесници во сопственото отуѓување, зошто продолжуваат да ги репродуцираат условите на сопствената мизерија? Во 1969 тој ја опиша моќта на Капиталот како почива во секојдневните активности на луѓето, а резултатот на ова моќ: „Луѓе кои биле големи, но имале малку“, пишува тој во „Репродукција на секојдневниот живот“, „сега имаат многу, но се мали“.

На почетокот на осумдесеттите во своето дело “Against His-story, Against Leviathan!” се зафати со прашањето на тоа какви биле некогаш луѓето и колку многу изгубиле. Во оваа возбудливо напишана книга тој го опишува распаѓањето на екстатичните човекови заедници и појавата на угнетувачкиот левијатан – „мртовечко чудовиште излачено од човекова заедница“, „Уништувач на Земјата“, „леш од црв... чие тело се состои од бројни сегменти, неговата кожа исприштена со копја и тркала и други технолошки инструменти“. Соучеството на луѓето во кражбата на нивните животни енергии не е опишано толку теориски колку сликовито, со конкретни слики: „целиот леш... вештачки оживеан со помош на движењата на луѓето заробени внатре“.

За Фреди ова не претставуваше историска загатка, туку наша сопствена дилема. Левијатан, истакнува тој, „не е егзотичен. Тој е нашиот сопствен свет“. А останува прашањето: „Зошто луѓето го прават тоа? Тоа е големата мистерија на цивилизираниот живот“. Она што започна како товар, вели тој, стана „тежок оклоп или грда маска“, сè потешка да се отстрани, споена за индивидуата, „празнејќи го животот, екстазата од својата жртва. Празниот простор е пополнет со пружини и тркала, со мртви нешта, со материјата на Левијатан“.

Но истата енергија која му помогна на Фреди да ги опише ужасите на цивилизацијата му овозможи да ги собере силите на животот и очекувањата на надежта. На сите ни стана јасно дека „суровите материјални услови“ пред цивилизацијата не биле толку сурови како што нè учеа и дека фразата „луѓето кои беа големи, но имаа малку“ го опишува животот во кој „материјалните услови“ биле секундарни или ирелевантни на некаков вид на сопственост, „не поседување на нешта туку поседување на Битието“, како што тој пишува.

Повторното откривање на примитивното сигнализираше враќање кон природата – кон нашата сопствена природа – и нов (за нас) правец на слобода. „Состојбата на природата е заедница на слободи“ – градина на земски уживања „исполнети со танци, игри и прослави“. Ова не претставува ништо помалку од  афирмирање рај на земјата – како во далечното (и скриено) минато така и во заспаното, но сепак иминентно, ветување. Очигледно е дека ваквите провокативни декларации би предизвикале негативен одговор од сегашниот свет, истиот презир, да се потсетиме, што беше покажан кон вештерките, паганските танцувачи и домородните заедници кога беа фрлани во оган. Рационализмот, бруталната метафизика на робовите чии души се полни со пружини и тркала, не можат да ја носат можноста за рај. „Тие го употребуваат зборот ’див‘ за слободните луѓе“, пишува Фреди. „Но уште една јавна тајна е дека покорените, припитомените, повремено постануваат диви но никогаш не се слободни сè дури остануваат во своите трла“.

Иминентниот капацитет да се постане див, да се надминат ограничувањата на нашите трла, овозмoжува надеж. „Прифаќам здраво за готово дека отпорот претставува природен одговор на дехуманизацијата“, истакнува тој, „и оттаму, нема зошто да се објаснува и оправдува“. А потенцијалот е непосреден, духот во сите нас, бидејќи луѓето „никогаш не постануваат празни тела. Секогаш останува зрак на живот...“

Фреди мина од брилијантен теоретичар во пеач, од политички активист во интуитивен бунтовник. Неговата желба остана иста, но сега тој пристапуваше кон архаичните ритми кои се заборавени но кои пулсираат длабоко во сите нас. Нешто се остваруваше, како чувство на мајсторлак кој преминува во неговите креации, но тоа растеше во него многу години, уште од самиот почеток. Неговата драма, „Грабеж“, напишана 1962, го разјаснува ова. Во таа морална драма за империјализмот, млад Индиец, Натурам, му приоѓа на неговиот пријател занаетчија Кришна - кој изработува чинии - и потсмевливо го прашува, „Сè уште правиш грниња и сонуваш за Багавад Гита. Кога ќе се венчаш, Кришна?“

„Јас сум венчан“, одговара Кришна, „а ти си просјак. Јас сум венчан за земјата. Секое грне е направено од состојки на земјата. Ги земам состојките во моите раце, им давам облина,  имагинација, луѓе и имам свет – соба полна со светови. Како можеш да кажеш дека не сум венчан? Земјата е мојата невеста; со неа зачнувам светови, векови од луѓе, животни, љубов, авантури и смрт. Еве, погледни во ова грне, Натурам: ги гледаш ли разјарените војски една наспроти друга, а во средина, Арјуна, како се бори со својата душа – треба да се бори или не? А на ова, Натурам, е самата Индија, издигнувајќи се како болен човек, тресејќи ја чумата од своето тело“.

„Можеш ли да ја излекуваш болеста на брат ми со тоа што ќе му кажеш да ја истресе?“ прашува Натурам. „Научи ме Кришна, научи ме како да го исхранам семејството на брат ми покажувајќи им дека има храна во грнето. Ако душата на Индија е болна, може ли болеста да се истресе во грниња?“

„На ниту едно друго место, Натурам. Јас ја лекувам Индија со грниња. Ти би можел да ја лекуваш со облека“.


#title За редот
#author Петар Кропоткин
#SORTauthors Петар Кропоткин
#SORTtopics анархизам
#source „L’Ordre“,  *Le Révolté*, 1 octobre, 1881. [[http://anarhisticka-biblioteka.net/library/petar-kropotkin-o-redu][anarhisticka-biblioteka.net]]
#date 1881
#notes Превод: Иван Шопов
#lang mk


Често нѐ критикуваат затоа што го прифаќаме како етикета зборот „анархија“, која толку ги плаши повеќето луѓе. „Вашите идеи се одлични“, ни велат, „но морате да признаете дека изборот на името е лош за вашето движење. Анархијата, во секојдневниот говор, е синоним за неред и хаос; зборот нѐ потсетува на судир на интереси, на индивидуи кои се борат, што не може да доведе до воспоставување хармонија.“

Да почнеме така што ќе истакнеме дека движењето кое е посветено на акција, движењето кое претставува нова тенденција, ретко има прилика да го избере името за себе. Beggars of Brabant (анг. Просјаците од Брабант) не го избраа своето име, кое подоцна стана популарно, туку во почетокот како надимак - и тоа добро избран надимак - е земено од странски движења, потоа стана добро прифатено, и наскоро гордо ја понесе својата титула. Така ќе стане јасно дека овој збор сумирал една цела идеја.

А Sans-culottes (фр. санкилоти, „без гаќи“) од 1793 година? Непријателите на народната револуција го сковале тоа име; но и тоа сумирало една цела идеја - побуната на народот, облечен во партали, уморен од сиромаштијата, против сите тие ројалисти, таканаречени патриоти и јакобинци, добро облечени и паметни, оние кои, и покрај помпезните говори и покрај тоа што буржоаските историчари им оддавале почит, биле вистинските непријатели на народот, длабоко презирајќи ги Sans-culottes поради нивната сиромаштија, поради нивниот слободарски дух и духот на еднаквоста, и поради нивниот револуционерен ентузијазам.

Слично е и со зборот „нихилист“ кој ги збунуваше новинарите толку долго и доведе до игри со зборовите, и добри и лоши, додека не се сфати дека не се однесува на чудна - речиси религиозна - секта, туку на револуционерна сила. Зборот го скова Тургењев во својата новела „Татковци и синови“, а потоа го прифатија и „татковците“ и го користеа за да им се одмаздат на непослушните „синови“.

Но, синовите го прифатија тоа, и кога подоцна сфатија дека тоа доведува до погрешно сфаќање и кога се обидоа да се ослободат од него, тоа беше невозможно. Печатот и јавноста не би ги опишале руските револуционери со ниту едно друго име. Сепак, ни ова име не е лошо избрано - бидејќи и тоа убаво заокружува една идеја; тоа ја изразува негацијата на целокупната дејност на денешната цивилизација, заснована на угнетувањето на една класа од страна на друга, негацијата на постоечкиот економски модел, негацијата на власта и моќта, буржоаскиот морал, уметноста наменета за експлоататорите, модата и манирите кои се гротескни или одбивно лицемерни, сѐ што денешното општество наследило од минатите векови: накратко, негација на сѐ кон кое буржоаската цивилизација се однесува со почит. Исто е и со анархистите.

Кога во Интернационалата се разви движење кое го одби авторитетот на организацијата и кое, исто така, се противеше на авторитетот во сите негови облици, тоа движење прво се нарече себеси „федералистичко“, потоа „антидржавно“ или „антиавторитарно“. Во тоа време всушност ја избегнуваа употребата на името „анархист“. Се чинеше дека зборот an-archy, кој тогаш така се пишуваше, премногу го идентификува движењето со прудонистите, на чија идеја тогаш се противеше Интернационалата. Но токму поради тоа - за да предизвикаат збрка - непријателите на ова движење одлучија да го наречат така; впрочем, така беше можно да се каже дека самиот назив кој го носат анархистите покажува дека тие тежнеат единствено кон предизвикување нереди и хаос, не грижејќи се за последиците. Анархистичкото движење набрзо го прифати името кое му е дадено. Во почетокот се инсистираше на цртичка помеѓу an и archy, затоа што во ваков облик зборот an-archy - кој доаѓа од грчкиот јазик - значи „без власт“ („без господар“), а не „неред“; меѓутоа, движењето наскоро го усвои зборот во обликот во кој и ден-денес се користи, и повеќе не се трудеше да укажува на значењето или да ја подучува јавноста на грчкиот јазик.

Така зборот се „врати“ на своето основно, нормално, вообичаено значење, како што напиша во 1816 година англискиот филозоф Бентам: „Филозофот кој сака да го реформира лошиот закон не повикува на востание против тој закон... Карактерот на анархизмот е сосема понаков. Тој го одбива постоењето на законот, ја отфрла неговата вредност, тој ги поттикнува луѓето да одбијат да го препознаат тоа како правило и да се кренат против неговото спроведување“ - вели Бентам. Денес смислата на зборот е поширока - анархизмот го одбива не само постоењето на законот, туку каква било воспоставена моќ, секој авторитет (власт); сепак, неговата суштина остана иста: тој се буни - и од тоа почнува - против авторитетот и моќта во кој било облик.

Но, ни велат, тој збор потсетува на негација на редот, а поради тоа и на идејата за хаос, или неред. Сепак, ајде да се обидеме да разбереме за каков тоа ред зборуваме. Дали е тоа хармонијата за која ние анархистите сонуваме, хармонија во човечките односи кои ќе бидат воспоставени слободно кога човештвото ќе престане да биде поделено во две класи, каде едната е жртвувана заради подобриот живот на другата, хармонија која спонтано ќе се појави од единството на интересот кога сите луѓе припаѓаат на една иста фамилија, кога секој работи за добробитта на сите и сите за добробитта на секого? Очигледно не! Тие кои велат дека анархијата е негација на редот не зборуваат за оваа хармонија на иднината; тие зборуваат за редот каков што го познаваме во денешното општество. Па, да видиме каков е тој ред кој анархијата сака да го уништи.

Редот денес - она што го подразбираат кога велат ред - е девет десеттини од човештвото кое работи за да обезбеди раскош, уживање и задоволување на најодвратните страсти на еден грст безделници. Ред е кога девет десеттини од човештвото е лишено од сѐ што е неопходно за пристоен живот, за нормален развој на интелектуалните способности. Да се сведат девет десеттини од човештвото на ниво на стока за запрега, која живее од денес за утре и која не може ни да се осмели да помисли на задоволствата кои на луѓето им ги нуди научното истражување и уметничкото творештво - тоа е, значи, редот!

Ред е кога сиромаштијата и гладот стануваат нормална состојба во општеството. Тоа е ирскиот селанец кој умира од глад; тоа е селанецот во една третина од Русија кој умира од дифтерија и тифус, или од гладот кој ја придружува немаштијата - додека во исто време резервите жито се извезуваат во странство. Тоа е италијанскиот народ доведен до напуштање на своето плодно земјиште, кој скита по Европа барајќи тунел кој ќе го копа, каде ризикува да биде погребан по само неколку месеци постоење. Тоа е земјата која им се одзема на селаните за да се одгледуваат животни за исхрана на богатите; тоа е земјата која попрво се остава необработена отколку да им се врати на оние кои не бараат ништо освен да ја обработуваат.

Ред е жената која се продава за да ги нахрани децата, тоа е детето кое е доведено до тоа да заврши во фабрика или да умре од глад, тоа е работникот кој е сведен на машина. Тоа е стравот од работниците кои се креваат против богатите, стравот од луѓето кои се креваат против власта.

Ред е кога бескрајно мал број луѓе се наоѓаат на позиција на моќ, кои од таа причина се наметнуваат себеси врз мнозинството, кои одгледуваат деца за подоцна да се најдат на истите позиции и да ги задржат истите привилегии служејќи се со измама, корупција, насилство и колеж. Ред е постојаната војна на човек против човека, струка против струка, класа против класа, земја против земја.

Ред е топот чија врева никогаш не престанува во Европа, тоа е опустошената земја, жртвувањето на цела генерација на бојното поле, уништувањето, за само една година, на имотот стекнат со векови тешка работа. Ред е ропството, мислата во синџири, понижувањето на човековата раса спроведено со меч и камшик. Тоа е изненадната смрт од експлозија, или бавната, маченичка смрт на илјадници рудари кои се кренати во воздух или живи закопани секоја година поради алчноста на нивните газди - и кои се застрелани или избодени штом се осмелат да се пожалат.

Конечно, ред е Париската комуна, удавена во крв. Тоа е смртта на триесет илјади мажи, жени и деца, распарчени од гранати, убиени, потопени во калциум-оксид под париските улици. Тоа е лицето на руската младина, заклучена во затвори, закопана во сибирскиот снег, и - во случајот на најдобрите, најчистите, најпросветените - задавена во јамката на џелатот. Тоа е ред! А неред - што „тие“ нарекуваат неред?

Тоа е востанието на луѓето против овој срамен поредок, кршењето на нивните стеги, кршењето на нивните окови и движењето кон подобра иднина. Тоа се најславните дела во човечката историја. Тоа е побуната на умот непосредно пред револуцијата; тоа е уривањето на хипотезите чувани за време на непроменетите векови; тоа е укинувањето на феудалното кметство, обидот за укинување на економското ропство. Неред е селската буна против свештениците и земјопоседниците, палењето на дворците за да се направи простор за куќички, напуштањето на трошната куќа за да се најде место под сонцето. Тоа е Франција која ја укинува монархијата и му задава смртен удар на кметството во цела Западна Европа.

Неред е 1848 година, која ги потресува кралевите и прогласува право на работа. Тоа се жителите на Париз кои се борат за новата идеја и кои, кога умираат во масакр, му ја оставаат на човештвото идејата за слободни комуни, и отвораат пат кон оваа револуција чие приближување го чувствуваме и која ќе биде Социјална револуција.

Неред - она што „тие“ го нарекуваат неред - е периодот во кој цели генерации водат непрекината борба и се жртвуваат за да го подготват човештвото за подобар живот, и да се ослободат од ропството од минатото. Тоа е период во кој народната способност слободно се развива и за неколку години прави гигантски чекори без кои човекот би останал во состојба на древниот роб,створ кој ползи, кого сиромаштијата го понижува.

Нередот е излив на најубавите страсти и најголемото пожртвување; тоа е епопеја на возвишената љубов кон човештвото!

Зборот „анархија“, кој во себе содржи негација на таквиот ред и потсетува на најзначајните мигови во животот на луѓето - зарем тоа не е најдобро име за движењето кое оди кон освојување на подобра иднина?

#title Порака до чехословачките работници
#author Петар Кропоткин
#SORTauthors Петар Кропоткин
#SORTtopics анархизам
#source Извор за преводот: Petar Kropotkin  *Anarhizam i moral*, Prosveta, Beograd, 1984, стр. 220–222. [[http://anarhisticka-biblioteka.net/library/petar-kropotkin-poruka-cehoslovackim-radnicima][anarhisticka-biblioteka.net]] Превод: Иван Шопов
#date 1920
#notes Објавено во мемоарите на Hugo Sonnenschein, кому 1920 Кропоткин му го предал текстот на писмото:  *Die goldenen Ritter der Freiheit oder Tschechoslowakische Demokratie. Tagebuch meiner Kuttenberger Haft*, Leipzig und Wien, 1921.
#lang mk


Другари и пријатели!

Последната војна несомнено покажа дека во сегашното општество е апсулотно бесмислено да се чека денот кога војните ќе станат невозможни, додека на другата страна и понатаму трае искористувањето на работниците од страна на капиталот и експлоатацијата на неразвиените нации од страна на најразвиените индустриски земји. Сѐ додека трае експлоатацијата, војните ќе го потресуваат човештвото и ќе го кочат неговиот развој. Четиригодишната војна, која сѐ уште трае повторно го потврди она што социјалистите од секаква ориентација неуморно го повторуваа: сѐ додека капиталот може да купува работна сила и сѐ додека едни можат да се богатат на сметка на други, ќе постојат и граѓански војни. А она што е точно за една земја, важи и за заедницата на народите. Нацијата која во својот економски развој е супериорна над друга (или само верува дека е супериорна), за жал, ќе се обиде и со помош на оружје да се збогати на нејзина сметка.

Во постоечките услови ќе избиваат нови војни, и како што неодамна доживеавме, нивниот карактер ќе биде сѐ повеќе крволочен, уште поужасен отколку до сега и кобен за генерациите кои доаѓаат. Секојдневниот живот, а особено војната, ја обелоденија неизбежноста од преобразба на општеството. Социјалната револуција тропа на нашата врата. Како што несомнено ќе дознаете од вашите делегати кои се враќаат од Русија, далекусежниот и обемен обид на една јакобинска социјална револуција, која кај нас трае веќе три години, не ги донесе очекуваните резултати.

Луѓето ќе бидат склони да го објаснуваат поразот со укажување на војната која и сега уште трае. Меѓутоа, причините за него се многу подлабоки.

Револуцијата од октомври 1917 се обидува да етаблира во Русија систем на владење во кој се измешани авторитарниот, строго централистичкиот бабефовски комунизам, со исто толку централистичкиот колективизам од пекверовски тип, значи, она што веќе четириесет години се популаризира под називот марксизам. А овој обид - тоа едноставно не може да се превиди - сосема очигледно не ги донесе очекуваните резултати.

Обидот за етаблирање на строго централизиран режим кој би ја спровел комунистичката револуција со помош на декрети и војска од чиновници, заврши неуспешно. Сите вообичаени недостатоци на централистичката држава ја парализираат управата, водат кон тоа масата народ да го сврти грбот на општественото преобразување, а диктаторската сила на комунистички чиновници само ги зголемува недостатоците, наместо да ги намалува.

Значи, сосема е извесно дека, кога ќе се дознаат резултатите од руската револуција, работниците од Средна и Западна Европа, а особено раотниците од романските земји, ќе мораат да побараат поефикасни средства за реализација на својата цел. Уште кога во Првата интернационала се водеа расправи за „јавните служби во идното општество“, тие бараа решение на општествените проблеми во поопштествување на производството и стоковна размена, но не сакаа да го постигнат тоа преку централистичка држава, туку преку федерација на слободни комуни, преку децентрализација на производството и стоковна размена, и будење на иницијатива за здружување на локалните производители и потрошувачи. Накратко, тие на прашањето за тоа како треба да се изгради новото општество не бараа одговор во создавање централа која би издавала наредби, туку во тоа општеството да се изгради поаѓајќи од едноставните елементи кон посложените, при што целосна поддршка ѝ се дава на локалната и индивидуалната иницијатива, наместо да се задушува со армија функционери чија задача е што поверно да ја извршуваат волјата на централата.

Искуствата кои ги стекнавме во Русија ја потврдија нужноста за развивање на тенденцијата кон поавтономен и федеративен систем, а настојувањата на работниците несомнено - како и во федералистичката интернационала - ќе одат во овој правец, штом станат свесни за големите и тешки прашања кои се поставуваат пред секоја револуција.

Браќа и пријатели во Западна Европа, историјата ѝ постави тешка задача на вашата генерација. На вас е да почнете со практикување на принципите на социјализмот и да барате практични патишта за нивно реализирање. Вам ви припадна задачата да најдете форми за едно ново општество во кое нема да има искористување на еден човек од страна на друг, на една класа од страна на друга, во кое наместо централизам кој со себе носи потчинување и војни ќе стапат слободните синдикати и независните комуни, каде ќе се развијат илјадници центри на живот и конструктивни сили.

Историјата се движи во овој правец. Па, да појдеме храбро на работа!

Да завршиме со предрасудите за капиталот како добротвор и државата како провидение! Во нашите групи, на нашите конгреси, во нашите синдикати и комуни ќе се најдат доволно сили за изградба на едно ново општество, општество на трудот и слободата, во кое нема да има капитал, држава и култ кон авторитетот.

#title Власта во примитивното општество
#author Пјер Кластр
#LISTtitle Власта во примитивното општество
#SORTauthors Пјер Кластр (Pierre Clastres)
#SORTtopics антропологија
#date 1976
#source Pierre Clastres, *Archeology of Violence*, Semiotexte 2010, New York
#lang mk
#pubdate 2015-05-10T09:52:24
#notes Наслов на оригиналот: „Du pouvoir dans les sociétés primitives“. Превод: Стефан Симоновски.



Големиот напредок кој етнологијата го оствари во последните дваесеттина година им овозможи на примитивните општества да ја избегнат, ако не својата судбина (исчезнување), тогаш барем понатамошниот престој во некој вид егзотични забрани, на што западната мисла и имагинација досега редовно ги осудуваа. Наивното уверување во апсолутната супериорност на европската цивилизација над сите останати општествени модели, постепено беше потискувано од светогледот на културниот релативизам, кој отфрлувајќи ја империјалистичката глорификација на хиерархијата на вредноста, настојуваше да го афирмира начелото на коегзистенција на културните разлики. Со други зборови, на примитивните општества повеќе не гледаме со очи на љубопитни и зачудени, и по малку посветени, аматери-хуманисти. Денес ги сфаќаме сериозно. Прашање е само колку сериозно.

Што точно подразбираме под примитивното општество? На тоа прашање може да се одговори и од гледиште на класичната антропологија, преку обидот да се пронајде онаа суштинска карактеристика на примитивното општество која го прави несведливо на некој друг општествен облик. Затоа велиме дека примитивните општества се општества без држава. Тоа се општества кои немаат одделни органи на политичка власт. Во зависност од присуството или отсуството на држава, сите општества можат грубо да се поделат на две групи: на општества без држава и општества со држава, на примитивни и останати. Се разбира, тоа не значи дека сите општества со држава се идентични: ништо не дозволува сведување на најразличните историски конфигурации на еден тип, ниту изедначување на архаичната деспотија, либералната буржоаска држава и тоталитарната фашистичка или комунистичка држава. Но тоа внимателно разликување, кое пред сѐ треба да ни овозможи тоталитарната држава да ја согледаме како радикално нов и специфичен феномен, би требало да ни помогне да ја воочиме и карактеристиката која сите општества со држава, како класа, ги прави сосема различни од оние примитивните. Во сите тие општества присутна е поделба која кај овие другите изостанува; сите општества со држава се поделени на господари и поданици, додека општествата без држава не знаат за таква поделба. Да се зборува за нив значи да се зборува за хомогени, неподелени општествени тела. Оттука, повторно доаѓаме до нивната етнолошка дефиниција: тоа се општества кои немаат одделни органи на власт, во кои власта не е одвоена од општеството.

Сериозниот пристап кон примитивните општества подразбира усвојување на таа пропозиција, која всушност совршено ги дефинира: посебната политичка сфера кај нив не е одвоена од општествената. Уште од своите почетоци во Грција, западната мисла тежнеела суштината на човекот и општеството да ги дефинира политички (човекот е политичко животно), истовремено согледувајќи ја суштината на политичкото во поделбата на општеството на надредени и подредени, на оние кои <em>знаат</em> и издаваат наредби и на оние кои <em>не знаат</em> и кои се покоруваат на тие наредби. Општественото секогаш е политичко, а политичкото секогаш подразбира спроведување власт (легитимна или не, сеедно) на еден или неколкумина врз остатокот од општеството (на нивна корист или штета, овде исто така сеедно). За Хераклит, како и за Платон и Аристотел, нема општество освен под власт на кралеви. Општеството е незамисливо без поделба на оние кои издаваат наредби и на оние кои се покоруваат, а онаму каде што таквата власт изостанува, започнува областа на инфраопштественото, областа на неопштеството.

На почетокот од 16 век, Европејците на сличен начин ги опишувале јужноамериканските Индијанци. Забележувајќи дека поглаварите немаат никаква власт над племето, дека не постојат ниту оние кои наредуваат ниту оние кои се покоруваат, заклучиле дека тука нема никаква власт и дека оттаму тоа и не се вистински општества. Само Дивјаци, без вера, закон и крал.

Често се случувало и етнолозите да бидат затекнати во обидот не толку да сфатат, колку едноставно да опишат една егзотична карактеристика на примитивните општества: сите тие таканаречени водачи, поглавари се лишени од каква било политичка власт. На прв поглед, ништо поапсурдно: како воопшто да се сфатат одвоено институцијата на поглавар и власта? Која е нивната улога ако им недостига токму она што би требало да биде нивниот главен атрибут, правото на спроведување на власта над заедницата? Во стварноста, меѓутоа, тоа што поглаварот нема власт не го прави бескорисен. Напротив, општеството му доделува одредени задачи, така што на него може да се гледа како на некој вид неплатен јавен службеник. Кои се всушност задачите на поглаварот без моќ? Пред сѐ, тој е одговорен за тоа да го зачува општеството како целина, како единствен тоталитет, да ја афирмира неговата посебност, неговата автономија и независност во однос на другите заедници. Со други зборови, примитивниот водач, пред сѐ е човек кој зборува во име на општеството кога околностите и настаните ќе го доведат во контакт со други групи. За примитивното општество другите секогаш се поделени во две групи: пријатели и непријатели. Со пријателите се склучува и зајакнува сојузништвото, а со непријателите, ако нема друг избор или ако се донесе таква одлука, се војува. Тоа значи дека конкретната улога на поглаварот пред сѐ доаѓа до израз во односите на општеството со надворешниот свет. Таквата улога бара поглаварот да покаже одредени способности: вештина и дипломатски талент неопходни за консолидација на сојузничките односи од кои зависи безбедноста на племето; храброст и воинствена природа неопходни за ефикасна одбрана од непријателски напади или заради преземање (доколку е можно) победнички офанзивни походи.

Но, зарем тоа не се задачите на еден министер за одбрана? Се разбира, но со една суштинска разлика: примитивниот поглавар никогаш не носи одлуки врз основа на сопствениот авторитет (доколку тоа може така да се нарече), кои потоа ги соопштува на заедницата. Стратегијата на сојузништвата кои ги развива или војната тактика која ја осмислува никогаш не се негово сопствено достигнување, туку нешто што точно одговара на желбата или експлицитната волја на општеството. Сите договори и преговори се јавни, а намерата да се тргне во војна се соопштува само доколку општеството веќе донело таква одлука. Природно, ниту еден друг аранжман не е можен: кога некој водач би се обидел на своја рака да склопува сојузништва или да предизвика непријателство со соседите, тој никогаш не би можел да го натера општеството да ги прифати неговите цели, токму затоа што, како што видовме, нема никаква власт. Тој има само право, поточно обврска, да биде говорник: на другите да им ја соопшти волјата и желбите на своето општество.

Што е со улогата на поглаварот, не како претставник на својата група во надворешните односи туку внатре самата група? Ако поглаварот е признат како водач (говорник) сѐ додека го афирмира единството на општеството во однос на другите заедници, тој за возврат, за квалитетите прикажани во таа служба, стекнува одредена доверба. Поглаварот стекнува извесен престиж кој обично, и сосема погрешно, се изедначува со власт. На неговото мислење, поддржано од престижиот, внатре заедницата ќе се придава поголемо внимание отколку на мислењето на другите поединци. Но, тоа посебно внимание кое му се укажува (иако ниту тоа секогаш не е случај) никогаш не оди толку далеку за да овозможи неговиот збор да се претвори во наредба, во говор на власт. Неговото мислење ќе биде уважувано сѐ додека го изразува ставот на општеството на единствен тоталитет. Оттаму, следува дека поглаварот не само што не може да артикулира наредби за кои знае дека никој не би ги слушал, туку не може дури ниту да пресудува во споровите кои се јавуваат помеѓу поединци или помеѓу семејства. Во тие случаи тој нема ни да се обиде спорот да го реши повикувајќи се на некаков непостоечки закон чијшто орган би бил тој; тој ги повикува спротивставените страни на разум, ги моли да покажат добра волја, постојано повикувајќи се на древната традиција на добрите односи наследени од предците. Од неговата уста не излегуваат зборови кои се обидуваат нешто да санкционираат и да воспостават однос на наредба-извршување. Тоа е дискурс на самото општеството за самото себе, говор со кој тоа се потврдува како нераздвојна заедница и со кој ја истакнува својата волја да го зачува своето неподелено битие.

Примитивните општества се неподелени општества (и затоа секое од нив себеси се согледува како единствен тоталитет); бескласни општества, без угнетувачи и угнетени, без оние кои владеат и оние кои се потчинуваат, без одделни органи на власт. Затоа на нивната социологија мора да се пристапи крајно сериозно. Дали ова експлицитно раздвојување на поглаварот и власта значи дека во тие општества не се поставува прашањето на власт и дека тие всушност се аполитични?  Еволуционистичката мисла - и нејзината навидум најмалку деградирачка варијанта, марксизмот (особено оној на Енгелс) - смета дека навистина е така. Причината за тоа е токму нивниот примитивен карактер, тоа што станува збор за првобитни општества. Тие го претставуваат детството на човештвото, првата фаза на неговата еволуција и тоа е причината зошто треба да се сметаат за непотполни. Нивната судбина е и понатаму да се развиваат, да станат зрели и на тој начин од аполитички да преминат во политички. Судбината на секое општество е да биде поделено, власта да биде одвоена од општеството, со државата како орган кој најдобро знае кој е вистинскиот интерес на општеството и секој поединец, и која себеси си го доделува правото да ја спроведува таа волја.

Така изгледа традиционалното, квазиуниверзално сфаќање на примитивните општества без држава. Отсуството на држава е доказ за нивната недовршеност, за ембрионалната фаза на нивното постоење, за нивната аисторичност. Но, дали навистина е така? Јасно е дека овде се работи за најобична идеолошка предрасуда, која историјата ја гледа како <em>нужно</em> движење на човештвото низ различни општествени конфигурации кои механички се сменуваат една со друга. Но таа неотеолошка историја и нејзиниот фанатичен континуитет мораат да бидат отфрлени: на примитивните општества повеќе не може да им се доделува нулти степен на историчност. Тие повеќе не можат да се сместуваат во контекст во кој историјата е нешто што допрва треба да им се случи, врз основа на однапред зацртана судбина. Ослободена од овој наивен егзотизам, антропологијата би можела сериозно да му пристапи на суштинското прашање на политичкото: зошто примитивните општества немаат држава? Како потполни, зрели општества, а не повеќе како инфраполитички ембриони, примитивните општества немаат држава затоа што ја одбиваат, затоа одбиваат поделба на општественото тело на оние кои имаат власт и на оние кои се потчинуваат на таа власт. Политиката на Дивјакот се состои во постојано оневозможување на појавата на одделни органи на власт, во спречување на фаталната средба помеѓу институцијата поглавар и спроведувањето на власта. Во примитивното општество, нема одделен орган на власт, бидејќи власта не е одделена од општеството; општеството, како единствен тоталитет, ја има власта со цел да го зачува своето неподелено битие, за во себе да ја спречи појавата на нееднаквост помеѓу господари и поданици, помеѓу поглаварот и племето. Да се има власт значи таа да се спроведува. Тоа подразбира доминација над оние над кои таа власт се спроведува. Токму тоа е она што примитивното општество го одбива и што отсекогаш го одбивало; тоа е причината зошто поглаварите немаат никаква власт, затоа што таа не е одвоена од единственото тело на општеството. Одбивањето на нееднаквоста и одделната власт ја претставува секогаш истата и постојана грижа на примитивните општества. Тие многу добро знаат дека ако се откажат од таа борба, од постојаното блокирање на оние подземни сили кои во луѓето ја будат желбата за власт, но и желбата за потчинување (ова второто е подеднакво важно) ќе ја изгубат својата слобода.

Институцијата поглавар во примитивното општество е само привидно место на власт. Каде таа навистина се наоѓа? Во самото општество, кое на неа има исклучиво право и кое ја спроведува како неразделна целина. Таквата власт си поставува секогаш исти цели: да го одржи општеството во состојба на неподеленост и да ја спречи појавата на нееднаквост помеѓу луѓето, бидејќи тоа подразбира поделба внатре општеството. Тоа значи дека таа власт е вперена против сѐ што би можело да го отуѓи општеството и да воведе нееднаквост. А тоа повторно значи дека власта, помеѓу другото, се спроведува и над онаа институција во која би можела да се зачне идејата за власт одделена од општеството: над поглаварот. Внатре племето поглаварот се наоѓа под постојан надѕор; општеството секогаш води сметка за тоа неговата желба за престиж да не се искривоколчи во желба за власт. Ако таа желба сепак се појави и стане премногу воочлива, општеството применува проста и ефикасна процедура: го напушта или го убива. Примитивното општество можеби е опседнато со баучот на поделбата, но затоа без сомнение располага со начин да го истера од себе.

Примерот на примитивните општества ни кажува дека поделеноста не е природна карактеристика на општественото битие, со други зборови, дека државата не е вечна, туку дека има свој датум на раѓање. Како таа воопшто се појавила? Прашањето за потеклото на државата треба да се постави на следниот начин: под кои услови некое општество престанува да биде примитивно? Која е причината за појава на државата во одреден историски момент? Нема сомнение дека само внимателно истражување на функционирањето на примитивните општества ќе ни овозможи да го расветлиме тоа прашање. А таа светлина, насочена кон моментот на раѓање на државата, можеби ќе ни помогне да ја согледаме и можноста (остварлива или не) за нејзината конечна смрт.

#title Постлевичарска анархија?
#author Џејсон Меквин
#SORTauthors Џејсон Меквин (Jason McQuinn) 
#SORTtopics анархизам, левица 
#source [[http://theanarchistlibrary.org/library/jason-mcquinn-post-left-anarchy][theanarchistlibrary.org]]
#notes Наслов на оригиналот: "Post-Left Anarchy?" - уводник од <em>Anarchy: A Journal of Desire Armed</em>. Превод: Алек Кузмановски, 2013.
#lang mk


И понатаму постојат голем број анархисти кои, на овој или оној начин, продолжуваат да се идентификуваат со политичката левица. Но, сè повеќе се оние кои се подготвени да го отфрлат и повеќе од тешкото бреме поврзано со левичарската традиција. Добар дел од овие размисли е посветен на започнување ново истражување за тоа кој е влогот кога се происпитува дали анархизмот има/л корист од идентификувањето со политичката левица.

Најголем дел од своето постоење, во текот на последните неколку векови, анархистите, теоретичарите, групите и движењата редовно претставувале малцинството во разновидниот свет на потенцијалните револуционери на левицата. Во повеќето од светските востанија и револуции од тој период – оние чиишто победи имале позначајна трајност – авторитарните бунтовници најчесто биле мнозинство меѓу активните револуционери. Дури и тогаш кога не биле, често стекнувале надмоќ на различни начини. Без разлика дали биле либерали, социјалдемократи, националисти, социјалисти или комунисти, останале дел од мнозинската струја во политичката левица која недвосмислено била посветена на спектарот на авторитарни позиции. Заедно со неверојатната посветеност на идеалите како правда и еднаквост, оваа мнозинска струја ги фаворизирала хиерархиските организации, професионалното лидерство (и, многу често, култот на лидерот), догматските идеологии (особено забележливо во разните марксистички варијанти), дволичниот морализам, како и општиот презир кон општествената слобода и вистинските нехиерархиски заедници.

Особено по исфрлувањето од Првата интернационала, анархистите се нашле пред тежок избор. Ако некаде во рамките на левицата можеле да ја претставуваат својата критика, тоа било само на нејзините маргини. Втора можност била целосно отфрлање на мнозинската опозициска култура што го носело ризикот да бидат изолирани и игнорирани.

Бидејќи многу, ако не и повеќето, анархистички активисти произлегле од левицата по разочарувањето од нејзината авторитарна култура, прилепувањето кон нејзините маргини и прифаќањето на нејзините теми во послободарска насока, претставувало постојана мамка. Анархосиндикализмот е можеби најдобар пример за таквиот вид левичарски анархизам. Тој им овозможил на анархистите да ги користат левичарските идеологии и методи во корист на левичарските визии за општествена правда, но со истовремена посветеност на анархистичките идеи како директната акција, самоуправувањето и одредени (многу ограничени) слободарски културолошки вредности. Левичарскиот еколошки анархизам на Мари Букчин (Murray Bookchin), без разлика дали го класифицираме како слободарски муниципализам или социјална екологија, е уште еден пример за тоа. Се карактеризира со константен неуспех некаде да се вкорени, дури и во своето омилено подрачје – политиката на зелените. Уште еден пример, најмалку видлив (и најброен?) од сите видови левичарски анархизам, е изборот на голем број анархисти да потонат во левичарските организации кои имаат мала, или никаква, врска со какви било слободарски вредности, едноставно затоа што не наоѓаат можност за директно делување со другите анархисти (кои најчесто се скриени на сличен начин, потопени во други левичарски организации).

Можеби токму сега, кога рушевините на политичката левица уште повеќе се распаѓаат, е време анархистите да размислат за масовно излегување од нејзината сè послаба сенка. Всушност, доколку доволно анархистите успеат да се дистанцираат од неброените неуспеси, чистки и „предавства“ на левичарството, сè уште постои можност конечно да застанат на свои нозе.

Со самодефинирање на сопствените термини, анархистите повторно можат да инспирираат нова генерација бунтовници, кои овој пат можеби помалку ќе сакаат да ја компромитираат својата борба во обидите да го зачуваат заедничкиот фронт со левицата која во историјата се противела на создавањето слободни заедници каде и да се појавеле. Доказите се непобитни. На слободарските револуционери од кој било вид, константно им било забранувано да се појавуваат во повеќето од левичарските организации (од расколот во Интернационалата, па натаму), биле замолчувани во многу левичарски организации во кои им бил дозволен влез (на пример, анархоболшевиците), биле прогонувани, затворани, убивани и измачувани од страна на сите левичари кои дошле до нужната политичка моќ или организациски можности да го направат тоа (постојат неброени примери од историјата, но и од сегашноста).

Зошто постои толку долга историја на конфликти и непријателства помеѓу анархистите и левичарите? Затоа што во нивните критики и практики се содржани две во основа различни визии на општествена промена (иако секоја група или движење секогаш содржи контрадикторни елементи). Едноставно кажано, анархистите – особено анархистите кои најмалку се идентификуваат со левицата – најчесто се вклучуваат во делување кое одбива да се постави како политичко водство издвоено од општеството, ја одбива хиерархијата и манипулацијата кои се неизбежни во изградбата на масовните организации и ја отфрла хегемонијата на која било догматска идеологија. Од друга страна, левицата најчесто се ангажирала на начин со кој создавала заменска претставничка практика во која масовните организации се подредени на елитистичкото водство на интелектуалните идеолози и опортунистичките политичари. Во таквата практика, партијата се поставува себеси како замена за масовното движење, а партиското водство се поставува себеси како замена за партијата. Во стварноста, главната улога на левицата низ историјата била да направи пресврт на секоја општествена борба способна директно да се им спротистави на капиталот и државата; така што, во најдобар случај, да биде постигната само вештачка замена за победата, секогаш прикривајќи ја јавната тајна за продолжувањето на акумулацијата на капиталот, ропството на наемната работа и хиерархиските, државни политики како и дотогаш, но под лажната реторика на отпор и револуција, слобода и социјална правда.

Значи, прашањето е, дали анархистите можат да постигнат повеќе надвор од левицата, од позиција на отворена и бескомпромисна критика, од она што успеале да го постигнат оние кои одлучиле да останат во нејзините рамки?


#title Малцинството против мнозинството
#author Ема Голдман
#SORTauthors Ема Голдман (Emma Goldman)
#SORTtopics анархизам 
#source Anarchism: Emma Goldman, „Minorities versus Majorities“,  *Anarchism and Other Essays*, Mother Earth Publishing Association 1910. [[http://theanarchistlibrary.org/library/emma-goldman-anarchism-and-other-essays][theanarchistlibrary.org]]
#date 1910
#notes Превод: Иван Шопов
#lang mk


Ако морам да кажам збиено што е обележје на нашето време, тогаш би рекла дека тоа е квантитетот. Мнозинството, масовниот дух, насекаде преовладува и го уништува квалитетот. Целиот наш живот - производството, политиката, образованието - почива на количината, на броевите. Работникот, кој некогаш се гордееше со темелноста и квалитетот на својот труд, е заменет со глупави, некомпетентни автомати, кои произведуваат голема количина од нештата, безвредни по себе и генерално погубни по остатокот од човештвото. Така количината, наместо да ја зголеми животната удобност и мирот, само го зголеми товарот на човекот.

Во политиката не е важно ништо друго освен количината. Сразмерно со нејзиниот пораст, пак, превласта на броевите сосема ги избриша начелата, идеалите, правдата и чесноста. Во борбата за надмоќ разни политички партии се натпреваруваат едни со други во лукавство, измами, препреденост и сомнителни махинации, убедени дека оној кој ќе победи мнозинството ќе го слави како победник. Единствен бог е - успехот. Не е важно по која цена, по која страшна цена за човековото значење. Не мора да отидеме далеку во потрагата по доказ кој ќе го потврди тој тажен факт.

Никогаш порано расипаноста, трулоста на нашата власт не била толку изразена; никогаш порано американските граѓани не биле толку соочени со јудинската природа на политиката, која со години тврдеше дека не може ништо да ѝ се замери, дека е главно упориште на нашите институции, вистински заштитник на граѓанските права и слободи.

Но, кога нејзините зла станаа толку бесрамни што дури и слепите можат да ги видат, мораше да ги собере своите миленици и со тоа да ја обезбеди својата надмоќ. Така самите жртви, измамени, предадени, злоупотребувани стотици пати, одучија да застанат на страната на победникот, а не против него. Неколкумина збунети го поставија прашањето како мнозинството можеше да ја издаде традицијата на американската слобода? Каде исчезна неговата моќ за проценување, расудување? Работата е баш во тоа, мнозинството не може да расудува; тоа нема моќ за расудување. Бидејќи му недостасува изворност и морална храброст, мнозинството секогаш својата судбина ја предава во рацете на другите. Неспособно да преземе одговорност, тоа ги следи своите водачи дури и во пропаст. Доктор Стокман имаше право: „Најопасни непријатели на вистината и правдата меѓу нас се компактните мнозинства, проклетото компактно мнозинство“. Без амбиции и иницијативи, компактната маса не мрази ништо толку многу колку иновацијата. Секогаш се спротивставувала на иноваторите, секогаш ги проколнувала и прогонувала пионерите на новата вистина.

Често повторуван слоган на нашето време, меѓу сите политичари, па така и социјалистите, е дека нашето време е време на индивидуализам, време на малцинството. Само тие кои не чепкаат под површината би можеле да го поддржуваат ова гледиште. Зарем неколкумина не го акумулираа светското богатство во свои раце? Зарем тие не се господари, апсолутни кралеви во ситуацијава? А нивниот успех не се должи на индивидуализмот, туку на инерцијата, кукавичлукот, целосната покорност на масите. Масата и не сака нешто друго освен да се владее со неа, да биде водена, присилувана. А што се однесува до индивидуализмот, никогаш во човековата историја немало помали шанси да се изрази, помалку прилики да се потврди на нормален, здрав начин.

Некој поединечен воспитувач, пронижан со искреноста на намерата, уметникот или писателот со изворни замисли, независниот научник или истражувач, бескомпромисните пионери на општествените промени, секојдневно ги притискаат до ѕид оние луѓе чијашто наобразба и творечка способност со тек на време ја изгубила моќта.

Повеќе никаде не толерираат педагози како еден Ферер, додека диететичарите на преџвакана храна, како професорот Елиот и Батлер, се успешни овековечувачи на времето на непостоечките, автоматите. Во книжевниот и драмскиот свет, Хамфри Вордс и Клајд Фичис се идоли на масата, додека само неколкумина знаат да ја ценат убавината и духот на Емерсон, Торо, Витман; Ибзен, Хауптман, Батлер Јејтс или Стивен Филипс. Тие се како осамени ѕвезди, далеку над видокругот на мнозинството.

Издавачите, театарските менаџери и критичарите не прашуваат за квалитетот на вродената творечка уметност, туку дали таа ќе донесе добра заработувачка, дали ќе се допадне на вкусот на масата. А тој вкус е како депонија; ужива во сѐ што не бара умствено преџвакување. Како резултат на тоа, просечноста, она обичното, секојдневното, претставува главен книжевен израз.

Треба ли да кажам дека во ликовната уметност сме соочени со истите тажни факти? Доволно е да се прегледаат нашите паркови и државни патишта за да го сфатиме ужасот и вулгарноста на уметничкото творештво. Само вкусот на мнозинството може да поднесе такво насилство над уметноста. Лажни во својата замисла, варварски во изведбата, статуите кои ги преплавуваат американските градови имаат врска со уметноста колку и тотемите со Микеланџело. Но, тоа е единствената уметност која има успех. Вистинскиот уметнички дух, кој нема да се осврне кон прифатените поимања, кој искажува изворност и настојува да му биде верен на животот, живее повлечено и презрено. Неговото дело можеби еден ден ќе стане модно лудило меѓу светот, но дури кога крвта ќе му се исцрпи; дури кога ќе исчезне светлоносецот и кога толпата луѓе без идеал и визија ќе заврши со наследството на мајсторот.

Велат дека денешниот уметник не може да создава бидејќи е како Прометеј, врзан за карпата на економската нужда. Но, тоа важи за уметноста во секое време. Микеланџело зависел од своите мецени, ништо помалку отколку скулпторот или сликарот денес, освен што познавачите на уметноста тогаш биле далеку од улавата толпа. Се чувствувале почестено бидејќи им било дозволено да уживаат во уметничкото дело во самото светилиште на уметникот.

Заштитникот на уметноста во нашето време знае само за едно мерило, една вредност - доларот. Него не го интересира квалитетот на некое големо дело, туку количината долари која неговото купување ја навестува. Така, финансиерот на драмата на Мирбо Les Affaires sont les Affaires (Работите се работи) укажува на некаква нејасна слика во боја и вели: „Гледаш ли колку е тоа големо; ме чинеше педесет илјади франци“. Баш како и нашите скороевци. Баснословните броеви со кои се платени нивните големи уметнички откритија мораат да го надоместат нивниот беден вкус.

Најнепростлив грев во општеството е независноста на мислењето. Фактот дека таа е толку страшно очигледна во земјата чиј симбол е демократијата, многу зборува за важноста на големата моќ на мнозинството.

Вендел Филипс пред педесет години рекол: „Во нашата земја на целосна демократска еднаквост, јавното мислење не само што е семоќно, туку и сеприсутно. Нема бегање од неговата тиранија, нема место за криење од неговите раце, а резултатот е тоа дека ако земете фенер в раце и побарате меѓу стотина луѓе, нема да најдете ниту еден единствен Американец кој не се занесувал или не се занесува дека или ќе добие нешто, или ќе загуби нешто во својата амбиција, во својот општествен живот, или работа, од доброто мислење и гласовите на оние околу него. А последица на тоа е дека, наместо да сме маса поединци, секој од нас бестрашно да ги изложи своите убедувања, во споредба со другите нации сме маса кукавици. Повеќе од секој друг народ ние се плашиме едни од други.“ Очигледно е дека не отидовме поалеку од состојбата со која се соочил Вендел Филипс.

Денес, како и тогаш, јавното мислење е сеприсутен тиранин; денес, како и тогаш, мнозинството претставува маса кукавици, спремни да го прифатат оној кој е огледало на нивното сиромаштво на духот и умот. Тоа важи и за уникатниот подем на еден човек како Рузвелт. Тој го отелотворува токму најлошиот елемент на психологијата на толпата. Како политичар, тој знае дека мнозинството малку се грижи за идеалите или интегритетот. Тоа бара покажување моќ. Не е важно дали станува збор за изложба на кучиња, професионален бокс-меч, линчување на „црнчишта“, потера по некаков ситен престапник, венчавање на некоја наследничка или акробатски егзибиции на поранешниот претседател. Колку се пострашни акробациите, толку масата повеќе ужива. Така, Рузвелт, човек со бедни идеали и вулгарна душа, продолжува да биде човек на денот.

Од друга страна, оние кои стрчат високо над таквите политички пигмејци, луѓето со рафиниран вкус, културните, способни луѓе, ги подложуваат на потсмев и ги принудуваат на молк како мекуши. Апсурдно е да се тврди дека нашето време е време на индивидуализам. Нашето време само поостро го повтори историскиот феномен: секој напор во име на напредокот, во име на просветеноста, науката, во име на верските, политичките и економските слободи, извира од малцинството, а не од масите. Денес, како и секогаш, малцинството е погрешно разбрано, малцинството е прогонувано, затворано, мачено и убивано.

Начелото на братство кое го образложи агитаторот од Назарет, го сочува никулецот на животот, вистината и правдата, сѐ додека беше светилник на неколкумина. Во оној миг кога го презеде мнозинството, тоа големо начело стана лозинка и гласник на крвта и огнот, ширејќи страдања и пропаст. Нападот на семоќта на Рим, што го водеа колосалните ликови Хус, Калвин и Лутер, беше како изгревање на сонцето во мракот на ноќта. Но во оној миг кога Лутер и Калвин станаа политичари и почнаа да ги опслужуваат малите властодршци, благородништвото и духот на толпата, ја загрозија големата можност за реформација. Успеаја и го освоија мнозинството, но тоа мнозинство не се покажа ништо помалку сурово и жедно за крв во прогонот на мислата и разумот од католичкото чудовиште. Тешко на еретиците, тешко на малцинството, кое нема да му се поклони на тоа мислење. По бескрајната горливост, страдања и жртви, човечкиот ум барем е ослободен од верскиот фантом; малцинството тргна во потрага по нови победи, а мнозинството заостанува зад него, хендикепирано од вистината која со тек на време прерасна во лага.

Политичкиот човечки сој сѐ уште би бил под ропство, ако не постоеја луѓе како Џон Бал, Ват Тајлер, Тел, безбројните поединечни џинови кои педа по педа се бореа со моќта на кралевите и тираните. Да ги немаше поединечните пионери, светот никогаш, до самите негови корени, не би бил потресен од тој страшен бран, француската револуција. На големите настани обично им претходеле очигледно мали работи. Така, речитоста и жестината на Камиј Демулен беше како херојска труба и го избриша од земјата симболот на мачењето, злоупотребувањето, ужасот - Бастилја.

Секогаш, во секое време, само некои биле знаменосци на големата идеја, ослободувањето. А не масата, чија оловна тежина ја спречувала да се движи. Дека тоа е вистина, најсилно се покажа во Русија. Тој крвав режим веќе изеде илјадници животи, но чудовиштето на престолот сѐ уште не е задоволно. Како такво нешто е можно кога идеите, културата, книжевноста, кога најдлабоките и најфините емоции стенкаат под железниот јарем? Мнозинството, таа компактна, неподвижна маса, руските селани, по столетија борба, жртви, неискажлива беда, и понатаму веруваат дека јажето кое го задушува „човекот со бели раце“ (човек со бели раце – интелектуалец; заб. прев.) носи среќа.

Во американската борба за слобода, мнозинството не беше ништо помалку камен на сопнување. Сѐ до денес, идеите на Џеферсон, Патрик Хенри, Томас Пејн, ги негираше и предаде нивното потомство. Масата не сака ниту еден од нив. Ја заборавија големината и храброста на Линколн, оние кои ја правеа позадината на панорамата на тоа време. Вистински светци-заштитиници на црнците претставуваа грст борци во Бостон, Лојд Гарисон, Вендел Филипс, Торо, Маргарет Фулер и Теодор Паркер, чија голема храброст и упорност кулминираше во мрачниот џин Џон Браун. Нивната неуморна жестина, нивната речитост и истрајност го поткопаа цврстиот стисок на господарот од Југот. Линколн и неговите миленици почнаа да ги следат дури кога аболицијата стана практична работа, кога сите ја препознаа како таква.

Пред отприлика педесет години, метеорска идеја се појави на светската сцена, идеја толку далекусежна, толку револуционерна, толку сеопфатна, што насекаде сееше страв во срцето на тираните. Од друга страна, таа идеја беше гласник на среќата, веселбата, надежта на милиони. Пионерите знаеја кои пречки им се на патот, знаеја кој им е противник, знаеја за прогоните, тешкотиите на кои ќе наидат, но горди и без страв го почнаа својот марш, секогаш напред. Денес таа идеја стана популарен слоган. Денес речиси секој е социјалист; богаташот, како и сиромашната жртва; чуварите на законот, како и несреќните престапници; слободните мислители, како и овековечителите на верските лаги; модерната дама како и девојката во фустан со крој на машка кошула. Зошто да не? Денес, кога вистината од пред педесет години стана лага, денес кога ѝ е одземена сета нејзина младешка фантазија, и кога ѝ е украдена храброста, силата, револуционерниот идеал - зошто да не? Денес, кога повеќе не е убава визија туку „практична, употреблива схема“, што почива на волјата на мнозинството, зошто да не? Политичкото лукавство секогаш го крева мнозинството меѓу ѕвездте: кутрото мнозинство, осквернавено, злоупотребувано, џиновското мнозинство, кога само би нѐ следело.

Кој уште не ја слушнал таа литанија? Кој не го знае тој секогаш ист рефрен на сите политичари? Тоа дека масата крвари, дека е ограбена и експлоатирана, тоа го знам и јас како и нашите „мамци“ за гласање. Но, јас инсистирам на тоа дека не еден грст паразити, туку самата маса е одговорна за таквата страшна состојба на работите. Таа се лепи за своите господари, го сака камшикот, прва ќе викне „Распни!“ во оној миг кога ќе се подигне гласот на протест против светоста на капиталистичката власт или некоја друга пропадната институција. А повторно, колку долго би опстанале власта и приватната сопственост, ако не постојат масите кои прифаќаат да станат војници, полицајци, затворски чувари и крвници. Социјалистичките демагози го знаат тоа добро како и јас, но тие го одржуваат митот со помош на мнозинството, бидејќи нивната схема на животот е да се овековечи моќта. А како би се остварила моќта, ако не со бројки? Да, власта, принудата и зависноста почиваат на масата, но никогаш и слободата и слободниот развој на поединецот, никогаш раѓањето на слободното општество.

Не се откажувам засекогаш од мнозинството како од творечка сила затоа што не сочувствувам со угнетените, обезвластените на земјата; затоа што не знам каков срамен, страшен, понижувачки живот живеат луѓето. Не, не! Туку затоа што премногу добро знам дека тоа како компактна маса никогаш не стоело зад правдата и еднаквоста. Тоа го потиснуваше човечкиот глас, го подреди човечкиот дух, го окова човечкото тело. Како маса, секогаш имало цел да го направи животот униформиран, сив и монотон како пустина. Како маса, секогаш ќе биде разорувач на индивидуалноста, слободната иницијатива, оригиналноста. Затоа верувам заедно со Емерсон, дека „масите се сурови, осакатени, погубни во своите барања и влијание, па не треба да им се ласка, туку треба да се подучуваат. Сакам да не им се прават отстапки, туку да се обучуваат, да се поделат и разбијат, а од нив да се извлечат поединци. Масите! Масите се голема несреќа. Воопшто не ги сакам масите, туку само чесните мажи, милите, слатки, способни жени“.

Со други зборови, живата, животворна вистина на општествената и економската благосостојба ќе стане стварност само со жестокоста, храброста, со бескомпромисната одлучност на интелигентното малцинство, а не преку масите.
